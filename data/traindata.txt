__label__Devotional విష్ణుడొక్కడే విశ్వాత్మకుడు వైష్ణవమే సర్వంబును పరమేష్టి సేయు బ్రహ్మాండసృష్టియు హరునిలోని సంహారశక్తి పరగగ నింద్రుని పరిపాలనమును అరసిచూడ శ్రీహరి మహిమ యిల బంచభూతములలో గుణములు అల నవగ్రహ విహారములు తలకొను కాలత్రయ ధర్మంబును అలరగ నారాయణుని మహిమలే అంతటగల మాయా విలాసములు పొంత బరమపద భోగములు మంతుకు నెక్కిన మరి సమస్తమును యింతయు శ్రీవేంకటేశు మహిమలే
__label__Devotional ఇదివో మాయింట నేడు యింతసేసె గృష్ణుడు అదివో మాయింటాను అంతసేసె గృష్ణుడు గంట వాగకుండా నిండ గసపు దురిగి మాయింటివారు నిద్దిరించ నిల్లుచొచ్చెను అంటివచ్చి వొకదూడ ఆపూరి మేసితేను గంట గణగణ వాగె గక్కన మేల్కంటిమి వొక్కరోలు దాపు వెట్టి వుట్టియెక్కి అందుమీదిచక్కెరల్లా మెసగి మాచంటివానిని వుక్క బట్టి వుట్టిమీద నునిచి రోలు దీసె చొక్కి తా నెందున్నాడో చొప్పు ఇదే కంటిమి ఆవుల వెళ్ళవిడిచె నవి నే దోలి తేబోతే నీవల దూడల దెచ్చి యింటిలో గట్టె దావతి నింతా వెదకి తలుపు దెరచితేను శ్రీవేంకటేశుని మాయ జిక్కి లోన నున్నవి
__label__Devotional ఓహో ఢేంఢేం వొగి బ్రహ్మమిదియని సాహసమున శృతి చాటెడిని పరమును నపరము బ్రకృతియు ననగా వెరవు దెలియుటే వివేకము పరము దేవుడును అపరము జీవుడు తిరమైన ప్రకృతియె దేహము జ్ఞానము జ్ఞేయము జ్ఞానగమ్యమును పూని తెలియుటే యోగము జ్ఞానము దేహాత్మ జ్ఞేయము పరమాత్మ జ్ఞాన గమ్యమే సాధించు మనసు క్షరము నక్షరమును సాక్షి పురుషుడని సరవి దెలియుటే సాత్వికము క్షరము ప్రపంచ మక్షరము కూటస్థుడు సిరి పురుషోత్తముడే శ్రీవేంకటేశుడు
__label__Romantic మూసిన ముత్యాన కేలే మొరగులు ఆసల చిత్తానకేలే అలవోకలు కందులేని మోము కేలే కస్తూరి చిందు నీ కొప్పునకేలే సేమంతులు మందయానమునకేలే మట్టెలమోత గందమేలే పైపై కమ్మని నీ మేనికి బారపు గుబ్బలకేలే పయ్యెద నీబీరపు జూపుల కేలే పెడమోము జీరల బుజాలకేలే చెమటలు నీగోరంట గోళ్ళకేలే కొనవాండ్లు ముద్దుల మాటలకేలే ముదములు నీయద్దపు జెక్కులకేలే అరవిరి వొద్దిక మాటల కేలే వూర్పులు నీకునద్దమేలే తిరువేంకటాద్రీశు గూడి
__label__Romantic ఏమమ్మ నీ కెవ్వరీడు యిందిరాదేవి నీమగనికి నీవు నిండునిధానమవు చూపులనే కురిసేవు సొరిది బంగారుపొడి తీపుల నీపతి కది తీరనిసొమ్ము రూపుననే కులికేవు రుచుల రాజస మెల్ల మోపులై యాతని కవె ముంగిటి సంపదలు మోముననే మెరిచేవు మోహనపుమెరుగులు కావించు నీ విభునికి కానదివ్వెలు తామెరచేతుల నెత్తి దైవారేవు మహిమలు ప్రేమపుమీయాతనికి పెట్టెలధనములు పలుకుల జిలికేవు పైపైనే అమృతాలు అలరి శ్రీ వేంకటేశు కవె మంత్రాలు అలమేలుమంగవు నీ వాతని గూడితివిట్టె చెలగి మీయిద్దరికి సేసిన భాగ్యములు
__label__Devotional అందరి వసమా హరి నెరుగ కందువగ నొకడుగాని యెరగడు లలితపు పది గోట్ల నొకడుగాని కలుగడు శ్రీ హరి గని మనగ ఒలిసి తెలియు పుణ్యుల కోట్లలో ఇలనొకడుగాని యెరగడు హరిని శ్రుతి చదివిన భూసుర కోట్లలో గతియును హరినె యొకానొకడు అతి ఘనులట్టి మహాత్మ కోటిలో తతి నొకడుగాని తలచడు హరిని తుది కెక్కిన నిత్యుల కోట్లలో పొదుగు నొకడు తలపున హరిని గుదిగొను హరి భక్తుల కోట్లలో వెదకు నొకడు శ్రీ వేంకటపతిని
__label__Romantic ఎపుడు వత్తువోయనుచు యెదురు చూచీ జెలియ వుపమించి చెప్పితిమి వువిద జెందవయ్యా నలతకనుగనువలకు వీమోము జందురుని నలరంగ జూపగదవయ్య నేడు కలికి చక్కదనంబు కడగి ప్రతిబింబించ తళుకు నీచెక్కుటద్దములు చూపవయ్యా నిరతి మెఇదీగెకును నీటాహుశాఖ లివి అరడుగా జూపగదవయ్య నేడు సరి జన్నుజక్కవలు జంటవాయకయుండ తొరల తనుసూర్యకాంతులు చూపవయ్యా గళనాద పకములకు కడునీజవ్వనమదము అలమి చోటుగ జూపవయ్య నేడు వలచి శ్రీవేంకటేశ్వర యాకె గూడితిని కలకాలమును నిటుల గరుణ చూపవయ్యా
__label__Devotional ఏ దుపాయము యే నిన్ను జేరుటకు ఆదినంత్యములేని అచ్యుతమూరితివి వెలయ నీగుణములు వినుతించేనంటే తెలియ నీవు గుణాతీతుడవు చెలరేగి నిను మతి జింతించేనంటే మలసి నీ వచింత్య మహిముడవు పొదిగి చేతుల నిన్ను బూజించేనంటే కదిసి నీవు విశ్వకాయుడవు అదన నేమైన సమర్పించేనంటే సదరమై అవాప్త సకలకాముడవు కన్నుల చేత నిన్ను గనుగొనేనంటే సన్నిధి దొరక నగోచరుడవు యిన్నిటాను శ్రీవేంకటేశ నీవు గలవని వన్నెల శరణనే వాక్యమే చాలు
__label__Devotional తొల్లి యెట్టుండునో తాను తుద నెట్టుండునో తాను యిల్లిదె నట్టనడుమ నింతేసి మెరసీ పుట్టినప్పుడే దేహి బుద్ధులేమీ నెఱగడు యిట్టె లోకుల జూచి యింత నేరిచె ముట్టుకొన్న యింద్రియాల ముదిసి ముదిసి రాగా తట్టువడి తనమేను తానే మరచె మనుజుడైనప్పుడే తా మాటలేమి నెరగడు జనులాడుకొనగానె సంగడి నేర్చె దినదినభోగాల దృష్టాంతములెల్ల అనుభవనై తన కడియాలమాయ తచ్చి తా గలప్పుడే దైవము నెఱగడు నిచ్చ నాచార్యునివల్ల నే డెఱిగె అచ్చపు శ్రీవేంకటేశు డంతర్యామై యుండి యిచ్చ గరుణించగాను యెక్కుడాయ దాను
__label__Devotional చూడ నరుదాయనమ్మ సొరిది నందరికిని వేడుకతో వచ్చి సేవించేరు బ్రహ్మాదులు కోరి చంద్రుడుదయించ గోకులచంద్రుడు వుట్టెనేరీతి నీతడు నాత డేమౌదురో వారిధి కొడుకతడు వారిధి యల్లు డీతడు యీరీతి నీతడాతని కేలికాయ గాని నల్లని వాడీతడాయ తెల్లని వాడతడాయ యెల్లవారికి జూడ వీరేమౌదురో అల్లాతడే యమృతము అమృతనాథుడితడు చల్లనైన హరితోడ సరిగాడు గాని ఆతడు పూర్వాద్రిమీద నమరె నిందరు జూడ నీతడు శ్రీవేంకటాద్రి నిరవైనాడు యేతుల వుబ్బుసగ్గులు యిలమీద నాతనికి చైతన్యమెప్పు డీతడు సింగారవిభుడుగాని
__label__Devotional ఇహపరసాధన మిది యొకటే సహజపుమురారిసంకీర్తన నొకటే భవసాగరముల బాపెడిది తేప భువి నజ్ఞానముపులివాకట్టిది జవళి నాశాపాశములకు గొడువలి నవనీతచోరునామం బొకటే చింతాతిమిరము జెరిచేటి సూర్యుడు అంతట దరిద్రహతపు నిధానము వింతమరణభయ వినాశమంత్రము మంతుకు హరినామంబిది యొకటే మించు దుః అంచల బంచేద్రియములు కంకుశము యెంచగ శ్రీవేంకటేశు దాసులకు బంచిన పాళ్ల బరగినదొకటే
__label__Romantic అదివో కనుగొను మది యొకతె యెదుటనే నెలకొనె నిది యొకతె తేటలమాటల దెర లదె కట్టీ గాటుకకన్నులకలి కొకతె జూటరిచూపుల జొక్కులు చల్లీ నీటుగర్వములనెల తొకతె ముసిముసినవ్వులు మోపులుగట్టీ రసికుడ నీపై రమణొకతె కొసరుల గుచముల గోటలు వెట్టీ మిసమిసమెఱుగుల మెలుతొకతె కాయజకేలికి గందువ చెప్పీ చాయలసన్నల సతి యొకతె యీయెడ శ్రీవేంకటేశ కూడి నిను వోయని మెచ్చీ నొకతొకతె
__label__Romantic ఉయ్యాలా బాలునూచెదరు కడు నొయ్య నొయ్య నొయ్యనుచు బాలయవ్వనలు పసిడివుయ్యాల బాలునివద్ద బాడేరు లాలి లాలి లాలి లాలెమ్మ యెల్ల లాలా లాలి లాలి లాలనుచు తమ్మిరేకు గనుదమ్ముల నవ్వుల పమ్ము జూపుల బాడేరు కొమ్మలు మట్టెల గునుకుల నడపుల ధిమ్మి ధిమ్మి ధిమ్మనుచు చల్లుజూపుల జవరాండ్లు రేపల్లెబాలుని బాడేరు బల్లిదు వేంకటపతి జేరి యందెలు ఘల్లు ఘల్లు ఘల్లనుచు
__label__Romantic ఇంకా నేల దాచ్చేవు యీ సుద్దులు కంకణాలు గట్టిన నీ కల్యాణపు సుద్దులు ముంగిటికి వచ్చె నివె మోహపు నీ సుద్దులు అంగడిలోనికి నెక్కె నా సుద్దులు కొంగుబంగారములాయ కోరికె నీ సుద్దులు యెంగిలి మోవికి సోకె నీ సుద్దులు పొంచులకు లోనాయ పొరుగుల నీ సుద్దులు యెంచితే నెన్న్తెనా గల వీ సుద్దులు కంచపు పొత్తు గలసె కడలేనినీసుద్దులు దించరాని మోపులాయ దిన దినసుద్దులు ఇసుకపాతరలాయ నిదివో నీ సుద్దులు ముసి ముసి నవ్వులాయ ముందే సుద్దులు యెసగి శ్రీవేంకటేశ ఇంతలో నన్నేలితివి కొసరితే నిగిరించీ కూరిమి నీ సుద్దులు
__label__Romantic హరి యేమనెనే అలిగెనో విరహినై నేనుండగా యేలరాడాయ మరలి మరలి తన్ను మాటల గొసరను యిరవైన విభుడేమనెనే తరుణులే వచ్చితిరి తానాడనున్నాడు యెరవెరవై తానేమనెనే వాకిటికిందాక వచ్చి తిరిగెనట యేకారణమిది యేమనెనే రాకల బోకల రాతిరాయనిదె యీకడ దుదమాటేమనెనే తలపులో ప్రియరము తానే యెరుగును యెలు గెత్తొకమాటేమనెనే బలిమి శ్రీవేంకటపతి దా విచ్చేసి యిల ననుగూడెను యేమనెనే
__label__Romantic నిక్కి నిక్కి చూచేవు నీ కేల నీకు దక్కితిమి తొల్లె మాపై దల వేలా కల్లరి వై నీవు రోల గట్టువడుదువు గాక గొల్లదాన నాతోడి గొడ వేలా వుల్లసాన నీవు పాలవు ట్లెక్కుదువు గాక పిల్ల గోవిరాగాల బిలువ నేలా పిన్నవాడ వైననీవు పేయల గాతవు గాక కన్ను లారిచెటిమాతో గాక లేలా అన్నిటా నిందరిచేతి ఆడిక బడుదు కాక సన్నల జాయల మాతో చల మేలా పుక్కిన లోకాలు చూసి బూమెలు సేతువు గాక కక్కసించి మాతోడి కాపిరే లేలా యెక్కువ శ్రీవెంటటేశ యిర వై కూడితి నన్ను మిక్కిలి కృష్ణుడ నాతో మేకు లేలా
__label__Romantic పించెపుతలజడల పిన్నవాడు పెంచీనె వలపులు పిన్నవాడు చనవరివలెనె వేసాలచేతలు సేసి పెనగీ గుచములతో బిన్నవాడు ఘన మై ముద్దులు చూపి కరగించియింతలోనె పెనపుల బెట్టీనె పిన్నవాడు చెలిమికానివలెనె సిగ్గు వీడ మాటలాడి పిలిచీ యేకతానకు బిన్న వాడు కులమువావులు చెప్పి గుట్టు దెలుసుక నాతో పెలుచుమాట లాడీనె పిన్నవాడు చిట్టకపు చేతలను చెనకి నావేల దెచ్చి పెట్టీనె వుంగరము పిన్నవాడు గట్టిగా దానె శ్రీవెంకటనాథు డై వచ్చి బెట్టుగా నన్నుగూడెనే పిన్నవాడు
__label__Romantic గద్దెమీద నున్నవాడు కరుణా నిధైనవాడు గద్దరివాడుగదె యీ ఘనుడు వో చెలియా వెన్నెలమొగముతోడ వేడక నవ్వులతోడ చెన్నుమీరీ నిదె నరసింహదేవుడు వున్నది తొడమీదట నొద్దికతో లకిమమ్మ ఇన్నిటా జాణడుగదె యీతడు వోచెలియా అంగపు గాంతులతోడ నల్లాడే జడలతొడ చెంగలించీ గదె నరసింహదేవుడు ముంగిట బ్రహ్లాదుడు మొక్కుతా బాటలువాడి సంగతైనవాడుగదె చనవిచ్చీ జెలియా బీరపు మాటలతోడ పెలుగిరీటముతోడ చేరి నిన్ను గూడె నదసింహదేవుడు యీరీతి శ్రీవేంకటేశు డితడై వరములిచ్చీ ధారుణి కాంతుడు గదె తానితడు చెలియా
__label__Devotional దొరకినయప్పుడే తుదగాక మరుగకుమెన్నడు మరి మనసా తనుభోగంబుల దనిపినపిమ్మట వెనుకొని హరి దడవేనంటే దినమును దను నింద్రియములచల మిది తనియుట యెన్నడు దగు మనసా తిరమగునాల దీరినపిమ్మట తెరలి విరతి బొందే నంటే మరలని యాశామయ మీచిత్తము విరతి యెన్నడిక వెడ మనసా ముదిసినపిమ్మట మొగి శ్రీవేంకట సదయు గొలుతు నిచ్చలునంటే హృదయము శ్రీవేంకటేశునినెల విది యిదిగనుటెన్నడు యీమహి మనసా
__label__Romantic చిత్తగించవోయి నీవు శిరసువంచుకొనక బిత్తరాన నీకె నీపై ప్రియము చల్లీని పలుచనిసిగ్గుతోడ బాసికము గట్టుకొని చెలరేగి సతి నీపై సేసచల్లీని చెలులమాటుననుండి చిప్పిలుదమకమున తళుకుజూపుల నిన్ను తప్పక చూచీని చెంది మురిపెముతోడ సింగారించుకొని కందువ లంటుచు నీకాలుదొక్కీని సందడివేళలందు జాణతనాలాడి నీకు ముందుముందుగాదాను మోవి చూపీని గాటపుటాసలతోడి కంకణము నీకుగట్టి పీటమీదగూచుండి పెండ్లాడీని యీటున శ్రీవేంకటేశ యిటు నన్ను గూడితివి మేటియై యిందుకు నాపె మెచ్చు మెచ్చీని
__label__Devotional నేనైతే నీడేరుదు నీకు లీలా మాత్ర మింతే మానక నన్నేలు కొమ్మి మాధవ గోవింధా నీవు నన్ను మన్నించితే నీ మహిమలో గొంత యీవల వెలితి యౌనా యీ లో భ మేలా కావించి పాలజలధికడ నొక్క తుంపురు వేవేగ విదలించితే వెలితి యెందులకు వెడకర్మినైనా నన్ను వెనక వేసుకొంటేను గొడవ నీకు వచ్చీనా కొంక నేటికి గడుసు దొంగైన వాడొకడు కొండలో దాగితే యెడ మిచ్చినకొండకు హీన మయ్యీనా కందువ శ్రీ వేంకటేశ కరుణారసము నాపై చిందరాదా అనుమాన చింత లేటికి యిందరిపై సూర్యుడు యెండలు గాసితేను అందుకొన్ని కిరణాలు ఆరగిపోయీనా
__label__Devotional నీవంటిదైవాలు వేరీ నిఖిలలోకములందు యీవల నావల నెందు నెంచి చూడ మాకును తగిలి నీమోముచక్కదన మెంచి చూచితిమా తగిన మరునిగన్న తండ్రివి నీవు అగపడ్డనీగుణము లవి యెంచిచూచితిమా నిగిడి కల్యాణగుణనిధివనీ శ్రుతులు గుట్టు నీపెద్దతనము కులమెంచిచూచితిమా అట్టె బ్రహ్మకులము నీయందు బుట్టెను దట్టపు నీపనులవర్తన మెంచి చూచితిమా ముట్టి సర్వరక్షకత్వమున వెలసితివి బెడిదమైననీబిరు దెంచిచూచితిమా వడి శరణాగతవత్సలుడవు కడగి శ్రీవేంకటేశ కంటిమి నీమహిమలు బడి నిన్నే సేవించి బ్రదికితి మిదివో
__label__Devotional దాసుల పాలిటి నిధానమై వున్నా డదిగో ఆసాబాసా నితడే అహోబలేశుడు నగె నదె వాడిగో నారసింహదేవుడు పగదీర హిరణ్యాక్షు బట్టి చించి మృగరూపై గద్దెమీద మెఱసీవా డదిగో అగవూ దగవెఱిగి యహోబలేశుడు తేరిచూచీ నదిగో దేవాదిదేవుడు ఘోరపు నెత్తురు గోళ్ళ గురియగాను నేరుపుతో బేగుల జన్నిదాలవా డదిగో ఆరితేరి కొలువున్నా డహోబలేశుడు కరుణించీవా డదిగో కమలాపతి దేవుడు సురలు గొలువగాను సొంపుతోడను యిరవై లోకములెల్లా నేలుచున్నా డదిగో హరి శ్రీవేంకటాద్రియహోబలేశుడు
__label__Devotional అంతటిదైవమ వటుగాగా చెంత నిన్ను గూర్చినదే ఘనము వెరవున బంచమవేద సారములు సిరుల నిను నుతించిన నుతులు సరవితోడి బహుశాస్త్రసంతతులు నిరతి జెప్పెడిని నీకథలు కొంగుపైడియగు గురుమంత్రంబులు సంగడి వైష్ణవసంభాషలు నింగికి భూమికి నిజపురాణములు సంగతిగల నీ సంకీర్తనలు వూనిన విధుల మహోపనిషత్తులు నానాగతి నీనామములు వీనులకును శ్రీవేంకటేశ మీజ్ఞానార్థములు మిము జదువు చదువులు
__label__Devotional మొక్కేటి గోపాంగనల మోహనాకారము చిక్కని నవ్వులు నవ్వీ శ్రీవేంకటేశ్వరుడు సత్యభామవురముపై చల్లని కస్తూరిపూత తత్తరించే రుక్మిణిచేతామరపూవు హత్తిన భూకాంతకు యంగపు పయ్యదకొంగు చిత్తగించరమ్మ వీడే శ్రీవేంకటేశుడు పంతపు వదారువేలబంగారువుంగరము బంతికే కుబ్జగట్టిన పసిడితాళి వింతగా రాధాదేవి వేసిన కలువదండ చెంతలను వీడే యమ్మ శ్రీవేంకటేశుడు ఆసల తులసీదేవియఱచేతిలో యద్దము బాసరపు యిళాదేవి పట్టుగొమ్ము శ్రీసతి యెక్కినయట్టి సింహాసనపు గద్దె సేస వెట్టించుకున్నాడు శ్రీవేంకటేశుడు
__label__Devotional పలికేటివేదమె ప్రమాణము తలచిన వారికి తత్వము సుండీ నరహరి యజాండనాయకుడు సురలితనినే సంస్తుతించిరి పురుషోత్తము డిదె భూమికి యీ హరి గొలువనివా రసురలు సుండీ కమలారమణుడె ఘనుడు అమరులె మ్రొక్కుదు రాతనికి విమతుల దునిమె విష్ణుడు తమి బూజించక తగు గతి లేదు భావజజనకుడు బ్రహ్మము సోవగ గొలిచిరి శుకాదులు శ్రీవేంకటపతిచెలువుడు దైవశిఖామణి దలచరో బుధులు
__label__Devotional ఎవ్వరెవ్వరివాడో యీ జీవుడు చూడనెవ్వరికి నేమౌనో యీ జీవుడు ఎందరికి గొడుకుగా డీజీవుడు వెనక కెందరికి దోబుట్ట డీజీవుడు యెందరిని భ్రమయించ డీజీవుడు దుఃఖమెందరికి గావింప డీజీవుడు యెక్కడెక్కడ దిరుగ డీజీవుడు వెనకకెక్కడో తనజన్మ మీ జీవుడు యెక్కడి చుట్టము దనకు నీ జీవుడు యొప్పుడెక్కడికి నేగునో యీ జీవుడు ఎన్నడును జేటులేనీ జీవుడు వెనకకెన్నిదనువులు మోవడీ జీవుడు యెన్నగల తిరువేంకటేశుమాయల దగిలి యెన్నిపదవులబొంద డీజీవుడు
__label__Devotional భారమైన వేపమాను పాలువోసి పెంచినాను తీరని చేదేకాక తియ్యనుండీనా పాయదీసి కుక్కతోక బద్దలువెట్టి బిగిసి చాయ కెంత గట్టిగాను చక్కనుండీనా కాయవు వికారమిది కలకాలము జెప్పినా పోయిన పోకలేకాక బుద్ది వినీనా ముంచి ముంచి నీటిలోన మూల నాన బెట్టుకొన్నా మించిన గొడ్డలి నేడు మెత్తనయ్యీనా పంచమహాపాతకాల బారిబడ్డ చిత్తమిది దంచిదంచి చెప్పినాను తాకి వంగీనా కూరిమితో దేలుదెచ్చి కోకలోన బెట్టుకొన్నా సారెసారె గుట్టుగాక చక్కనుండీనా వేరులేని మహిమల వేంకటవిభుని కృప ఘోరమైన ఆస మేలుకోర సోకీనా
__label__Devotional శరణని బ్రదుకరో జనులాల గరిమ మెరసె నిదె కనకసింహము అహరహమును బ్రహ్లాదుడు దొరకొని బహువిధముల హరిమహిమలు వొగడగ కహకహ హిరణ్యకసిపుడు నగి హరి సహజ మేదియని చఱచె గంభము అటమరి పెటపెటమని బేంట్లెగసి చిటచిటరవముల జిరుతపొగ లెగసి తటతట మనుచును తరలి వ్రయ్యలై పటపటమనుచును పగిలె గంభము బెడిదపు చూపుల మిడుగురు లెగయగ పుడమి యదర నూర్పులు చెలగ గడగడ వడకి దిక్తటము లల్లాడగ వెడలె గంభమున విజయసింహము నగవుల సుడివడె నభోంతరంబులు పొగ లెగసెను పెనుబొమముళ్ళ పగటు నార్పులను పగిలెను గొండలు వెగటుగ వెడలెను వీరసింహము తెఱచిన నోర బ్రతిధ్వను లెసగగ కఱకుగతుల చుక్కలు చెదర నెఱి హుంకృతులను నిఖిలము బెదరగ వెఱచఱవ గెరలె విమలసింహము పటువిహారముల బ్రహ్మాండ మగల గుటగుటరవళి నాకులు వొగడ నిటలనేత్రమున నెఱమంట లడర పటుగతి మెరసెను భయదసింహము పెదపెదకోఱల పిడుగులు రాలగ తుదనఖముల నెత్తురు దొరుగ గుదిగొను కసరుల కులగిరు లూటాడ వుదయించె నదివో వుగ్రసింహము అట్టహాసమున నసురలు వారగ ముట్టి వాయువులు మొగతిరుగ దట్టములై జలధరములు ముసరగ దిట్టయై వెడలె ధీరసింహము జలధులు గలగెను జడిసె లోకములు తలకె సప్తపాతాళములు వులికిపడ దొడగె నూర్ధ్వలోకములు కొలువున నిలిచెను ఘోరసింహము అచ్చట హిరణ్యు నదరంటబట్టి యిచ్చల దొడపై నిడి చించి కుచ్చి వాని పేగులు జంద్యములుగ విచ్చి వేసుకొనె విష్ణుసింహము పొగడిరి దివిజులు భువనములు వెలసె పగయుడిగి చెలగె బ్రహ్లాదుడు మిగులశాంతమున మించె శ్రీవేంకటనగమున నహోబలనారసింహము
__label__Romantic రంగ రంగ రంగపతి రంగనాథ నీ సింగారాలే తఱవాయ శ్రీరంగనాథ పట్ట్టిపగలే మాతో బలచగా నవ్వేవు వొట్టు లేల పెట్టుకొనే వో రంగనాథ వట్టిమాకు లిగిరించు వడి నీ మాటలు వింటే ఱట్టిడి వీమేర మీఱకు రంగనాథ చేతులు చాచేవు నీవు చేరి నా చన్నులమీద రాతిరి మాయింటికి రా రంగనాథ యీతల నీ నవ్వులకే యిక్కువలు గరగితి బూతుల దిట్టకుమీ పోపో రంగనాథ కావేరీరంగమున కాంతపై పాదాలు చాచి రావు పోవు యెక్కడికోయి రంగనాథ శ్రీవేంకటాద్రిమీద చేరి నన్ను గూడితివి యేవలచచిన నీవే యిటు రంగనాథ
__label__Devotional చెప్పరాని మహిమల శ్రీదేవుడితడు కప్పి కన్నుల పండుగగా జూడరో అద్దుచు గప్పురధూళి యట్టే మేన నలదగా వొద్దిక దేవునిభావ మూహించితేను మద్దులు విరిచినట్టి మంచి బాలకృష్ణునికి మద్దులకాంతి మేన మలసినటుండె అమర దట్టుపుణుగు అవధరించగాను తమితో బోలికెలెల్ల దచ్చిచూడగా యమునానది నాగేట నండకు దీసుకొనగా యమునానది నలుపు అంటిన యట్టుండె అంగముల శ్రీవేంకటాధిపున కింతటాను సింగారించి సొమ్ములెల్ల జెలరేగగా బంగారపు టలమేలుమంగ నురాన నుంచగా బంగారము మేననెల్లా బరగినట్టుండె
__label__Devotional కరుణానిధిం గధాదరం శరణాగతవత్సలం భజే శుకవరదం కౌస్తుభాభరణం ఆకారణప్రియ మనేకదం సకలరక్షకం జయాధికం సే వకపాలకమేవం భజే వురగశయనం మహోజ్ఞ్వలం తం గరుడారూఢం కమనీయం పరమపదేశం పరమం భవ్యం హరిం ధనుజభయదం భజే లంకాహరణం లక్ష్మీరమణం పంకజ సంభవ భవప్రియం వేంకటేశం వేదనిలయం శు భాంకం లోకమయం భజే
__label__Devotional ఇన్నియు గలుగు టేజన్మముననైన జెన్నలర హరిసేవ సిద్దించుకొరకు అరయ వేదాధ్యయన మది బ్రహ్మశుద్దికొరకిరవైనశాస్త్రంబు లెరుకకొరకు తరి యజ్ఞములు రుణోత్తారమయ్యెడికొరకు సరిలేనిదానములు జన్మములకొరకు మమకారదూరంబు మనసు గెలుచుటకొరకు సమవివేకంబు శాంతములకొరకు అమరశ్రీతిరువేంకటాధ్రీశుమనసు నీజముగెలుచు బ్రహ్మవిజ్ఞానంబుకొరకు
__label__Romantic కొలనిదోపరికి గొబ్బిళ్ళో యదుకులము స్వామికిని గొబ్బిళ్ళో కొండ గొడుగుగా గోవుల గాచిన కొండుక శిశువుకు గొబ్బిళ్ళో దుండగంపు దైత్యులకెల్లను తలగుండు గండనికి గొబ్బిళ్ళో పాపవిధుల శిశుపాలుని తిట్లకోపగానికిని గొబ్బిళ్ళో యేపున గంసుని యిడుమల బెట్టినగోపబాలునికి గొబ్బిళ్ళో దండి వైరులను తఱమిని దనుజులగుండె దిగులునకు గొబ్బిళ్ళో వెండి బైడియగు వేంకటగిరిపై కొండలయ్యకును గొబ్బిళ్ళో
__label__Devotional ఆదినారాయణ నాకు నభయ మీవె కాదని తప్పులెంచక కరుణానిధీ తుదకెక్క నింద్రియపు దొంగలకు దాపిచ్చితి యెదుటికి రాగా నీ వే మందువో మదించి నాలో నుండగా మఱచితి నే నిన్ను యిదె కాను కియ్యగా నీ వేమందువో పక్కన నీ యాజ్ఞ దోసి పాపము లెల్లా జేసితి యిక్కడనే మొక్కగా నీ వేమందువో దిక్కు నీ వుండగా బరదేవతల గొలిచితి నెక్కొని రక్షించు మంటే నీ విక నేమందువో తొట్టి కామక్రోధాలతో దూరు లెల్లా గట్టుకొంటి యిట్టె ముద్ర మోచే నంటే నేమందువో నెట్టన శ్రీవేంకటేశ నీకు నలమేల్మంగకు గట్టిగా నే లెంక నైతి కరుణిం చేమందువో
__label__Romantic ముద్దులు మోమున ముంచగను నిద్దపు గూరిమి నించీని మొల చిరుఘంటలు మువ్వలు గజ్జలు ఘలఘలమనగా గదలగను ఎలనవ్వులతో నీతడు వచ్చి జలజపుచేతులు చాచీని అచ్చపు గుచ్చుముత్యాల హరములు పచ్చల చంద్రాభరణములు తచ్చిన చేతుల తానె దైవమని అచ్చట నిచ్చట నాడీని బాలుడు కృష్ణుడు పరమపురుషుడు నేలకు నింగికి నెరిబొడవై చాలించి వేంకటాచలపతి దానై మేలిమిసేతల మించీని
__label__Romantic హరి రసమవిహారి సతు సరసోయం మమ శ్రమసంహారీ దయానివృతతనుధారీ సం శయాతిశయసంచారీ కయా ప్యజితవికారీ క్రియావిముఖ కృపాణధారీ సదా మిథ్యాజ్ఞానీ స తు మదాలి మతాభిమానీ తదాశ్రితసంధానీ స తు తదా తదా చింతాశయనాని పరామృతం సంపాదీ స్థిరానందాస్వేదీ వరాలాపవివాదీ శ్రీ తిరువేంకటగిరి దివ్యవినోదీ
__label__Devotional తల్లియాపె కృష్ణునికి దండ్రి యీతడు చల్లగా లోకములెల్లా సంతోసమందెను అరుదై శ్రావణబహుళాష్టమినాటిరాత్రి తిరువవతారమందెను కృష్ణుడు యిరవై దేవకిదేవి యెత్తేకొని వసుదేవు కరములందు బెట్టితే కడుసంతోసించెను తక్కక యమునానది దాటతడు రేపల్లెలో పక్కన యశోదాదేవిపక్క బెట్టెను యెక్కువనాపె కృష్ణునినెత్తుక నందగోపుని గక్కన వినిపంచితే కడుసంతోసించెను మరిగి పెద్దై కృష్ణుడు మధురలో గంసుజంపి బెరసి యలమేల్మంగ బెండ్లాడి తిరమై శ్రీవేంకటాద్రిని దేవకీదేవియు ఇరవై తే వసుదేవు డేచి సంతోసించెను
__label__Devotional తెలియనివారికి దెరమరుగు తెలిసినవారికి దిష్టంబిదియే కన్నులయెదుటను గాంచినజగ మిది పన్నిన ప్రకృతియు బ్రహ్మమునే యిన్నిట నుండగ నిదిగాదని హరి గన్న చోట వెదకగబోనేలా అగపడి యిరువదియైదై జీవుని దగిలినవెల్లా దత్వములే నగవుల నిదియును నమ్మగ జాలక పగటున దమలో భమ్రయగ నేలా అంతరంగుడును నర్చావతారము నింతయు శ్రీవేంకటేశ్వరుడే చెంతల నీతనిసేవకులకు మరి దొంతికర్మములతోడ సికనేలా
__label__Devotional ఇచ్చితివి తొల్లే నాకు యియ్యగల వన్నియును మచ్చిక నీ శరణన్న మాత్రమే చాలూ సామీప్యము నడుగ సారూప్యము నడుగ కామించి సాయుజ్యసాలోక్యము లడుగ భూమి గాని పాతాళంబున గాని దివి గాని సామాన నీదాసులతో సహవాస మియ్యవే కాయసిద్ది నడుగ కర్మఫల మడుగ ఆయడ దేవ పట్టము లవి యడుగ యీయడ నేడే కాని యింకొక్కనాడైనాగాని చేయార నీ దాసులసేవ నాకు నియ్యవే దేవుడవు నీవే మాకు దెలిపె యాచార్యులు శ్రీ వైష్ణువులే గతి చిక్కినవేళ శ్రీ వేంకటేశ్వర జీవము బారము నీది పావన మైతి మింక పలు చింత లేల
__label__Romantic అంగన లీరే యారతులు అంగజగురునకు నారతులూ శ్రీదేవితోడుత జెలగుచు నవ్వేఆదిమపురుషుని కారతులూ మేదినీరమణి మేలములాడేటిఆదిత్యతేజున కారతులూ సురులకు నమృతము సొరది నొసంగినహరి కిదివో పసిడారతులూ తరమిది దుష్టుల దనుజుల నడచినఅరిభయంకరున కారతులూ నిచ్చలు గల్యాణనిధియై యేగేటిఅచ్చుతునకు నివె యారతులూ చొచ్చి శ్రీ వేంకటేశుడు నలమేల్మంగ యచ్చుగ నిలిచిరి యారతులూ
__label__Devotional నీదాసుల భంగములు నీవు చూతురా యేదని చూచేవు నీకు నెచ్చరించవలెనా పాలసముద్రముమీద బవ్వళించినట్టి నీకు బేలలై సురలు మొరవెట్టినయట్టు వేళతో మా మనవులు విన్నవించితిమి నీకు యేల నిద్దిరించేవు మమ్మిట్టే రక్షించరాదా ద్వారకానగరములో తగ నెత్తమాడే నీకు బీరాన ద్రౌపది మొరవెట్టినయట్టు ఘోరపు రాజసభల గుంది విన్నవించితిమి యే రీతి పరాకు నీకు నిక రక్షించరాదా యెనసి వైకుంఠములో నిందిర గూడున్న నీకు పెనగి గజము మొరవెట్టినయట్టు చనవుతో మా కోరికె సారె విన్నవించితిమి విని శ్రీవేంకటేశుడ వేగ రక్షించరాదా
__label__Devotional సుగ్రీవ నారసింహుని జూడరో వాడె అగ్రపూజ గొన్నవాడు ఆది సింహము దేవతలు జయవెట్టి దివినుండి పొగడగ దేవులతో గూడున్నాడు దివ్య సింహము భావింప నెట్టనెదుట ప్రహ్లాదుడుండగాను వేవేలు నవ్వులు నవ్వీ విజయ సింహము అసురలను గెలిచి అదె సింహాసనముపై వెసగొలువున్నాడు వీర సింహము పసిడివర్ణముతోడ బహుదివ్యాయుధాలతో దెసల వెలుగొందీని ధీర సింహము నానాభరణాలు వెట్టి నమ్మినదాసులనెల్ల ఆనుకొని రక్షించీ బ్రత్యక్ష సింహము పూని శ్రీవేంకటాద్రిని బుధులెల్లా గొలువగా నానావరము లొసగీ మానవ సింహము
__label__Romantic ఇంకనేల నీవే ఆనతియ్యవయ్యా నీ అంకె దెలుసుకొనేను ఆనతీవయ్యా పంతము దప్పదు నీతో బలికిన మాత్రమున యెంత లేదు వినే నాన తియ్యవయ్యా చెంతల నీ చెప్పినట్టు సేసితే నాకేమాయ అంతరంగమెల్ల నిట్టె ఆనతియ్యవయ్యా వన్నె దరగదు నీ వద్ద నుంటే నేమాయ యిన్నియు నాతో నానతియ్యవయ్యా మన్ననకు లోనైతే మరి నాకు నేమాయ అన్నిటా జాణవౌదువు ఆనతీవయ్యా జవ్వనము సమయదు సారె గూడితే నేమాయ ఇవ్వల జేకొంటి నానతియ్యవయ్య రవ్వగ శ్రీ వేంకటేశ రతుల మించితి విట్టె అవ్వల దడవనని ఆనతీవయ్యా
__label__Devotional అనుచు మునులు ఋషు లంతనింత నాడగాను వినియు విననియట్టె వీడె యాడీగాని ముకుందు డితడు మురహరు డితడు అకటా నందునికొడుకాయగాని శకుంతగమను డితడు సర్వేశు డితడు వెకలి రేపల్లెవీధి విహరించీగాని వేదమూరితి ఇతడు విష్ణుదేవు డితడు కాదనలేక పసుల గాచీగాని ఆదిమూల మితడు యమరవంద్యు డితడు గాదిలిచేతల రోల గట్టువడెగాని పరమాత్ము డితడే బాలుడై వున్నాడుగాని హరి యీతడే వెన్నముచ్చాయగాని పరగ శ్రీవేంకటాద్రిపతియును నీతడె తిరమై గొల్లెతలచే దిట్టువడీగాని
__label__Devotional తలచినవిన్నియు దనకొరకే వెలి దెలియుట దనలో దెలియుట కొరకే ఉదయమందుట భవముడుగుట కొరకే చదువుట మేలువిచారించు కొరకే బ్రదుకుట పురుషార్ధపరుడౌట కొరకే యెదిరి గనుట తన్నెఱుగుట కొరకే తగులుట విడివడదలచుట కొరకే నొగులుట కర్మమునుభవించు కొరకే చిగురౌట కొమ్మయి చెలగుట కొరకే బెగడుట దురితము పెడబాయు కొరకే యీవల జేయుట ఆవలి కొరకే ఆవలనుండుట యీవల కొరకే యీవలనావల నెనయ దిరుగుటెల్ల శ్రీవేంకటేశ్వరు జేరుట కొరకే
__label__Devotional దిక్కులెల్లా సాధించి దేవదుందుభులు మ్రోయనెక్కడ చూచిన దానే యేగీ సేవించరో అదివో శ్రీహరి తేరు అదె గరుడధ్వజము కదలేటి ఘనతురంగము లవిగో పొదలు బూదండలవే పూచి వాగే ఘంటలవే యెదుట దిరువీధుల నేగీ సేవించరో వారె అచ్చరలేమలు వారె మునులు రుషులు వారక కొలిచే దేవతలు వారే వీరె యనంతగరుడవిష్వక్సేనాదులు యీ రీతి బ్రతాపాన నేగీ సేవించరో వీడె శ్రీవేంకటేశుడు వీ డలమేల్మంగపతి వీడె శంఖచక్రాదుల వెలసినాడు పోడిమి వరములిచ్చీ బొసగ దాసులకెల్లా యేడేడు దప్పకుండాను యేగి సేవించరో
__label__Romantic ఎంతని పోగడవచ్చు నిద్దరిమీనేరువులు సంతోసములాయ సతులకెల్లాను చనవు గలిగితేను చవులు దానె పుట్టు మనసు లెనసితెమ మర్మములంటు యెనసివుండితేను ఇంపులును దైవారు కనుగొంటే మీయందే కలిగె నీగుణాలు మచ్చికలు సతమైతే మమతలు నెలకొను ముచ్చటలాడినచోట మోహలు రేగు కుచ్చికుచ్చి పెనగితే గుబ్బతిలు దమకము మెచ్చులుగా యీసుద్దులు మీయందే వింటిమి విందు లొనగూడితెను వేడుకలు వెలవెట్టు కందువ సమరతులు కడు జోక్కించు చెంది యలమేల్మంగవు శ్రీవేంకటేశుం డితడు పొందులు మీయందే ఇపుడు దెలిసితిమి
__label__Devotional ఇతరుల దూరనేల యెవ్వరూ నేమి సేతురు మతి వారూ దమవంటి మనుజులే కాక చేరి మేలుసేయ గీడుసేయ నెవ్వరు గర్తలు ధారుణిలో నరులకు దైవమే కాక సారె దనవెంటవెంట జనుదెంచేవారెవ్వరు బోరున జేసిన పాపపుణ్యాలే కాక తొడగి పొగడించాను దూషించా ముఖ్యులెవ్వరు గుడికొన్న తనలోని గుణాలే కాక కడుగీర్తి నపకీర్తి గట్టెడివారెవ్వరు నడచేటి తనవర్తనములే కాక ఘనబంధమోక్షాలకు గారణ మిక నెవ్వరు ననిచిన జ్ఞానాజ్ఞానములే కాక తనకు శ్రీవేంకటేశు దలపించేవా రెవ్వరు కొనమొద లెఱిగిన గురుడే కాక
__label__Romantic ఏటిజోలి చేకొంటివి యెంతవిరాళి నీటున నింతికడకు నేడే రారాదా కలికికన్నులచూపు కడలేని తరితీపు మొలకచన్నులు నీవు మోచేటిమోపు తెలిసిచూడ వలపు తెగరానిరారాపు కలిగె నింతికడకు గక్కన రారాదా వనిత చిగురుమోవి వన్నెలైనచెంగావి దినదినమును నీకు తియ్యనితావి చెనకి మీయిద్దరికి జెప్పితి నే నిండువావి యెనసె నింతకడకు నిప్పుడే రారాదా అలమేలుమంగ మాట అమరు గోవిలపాట కలయికలకు నిదె కాగిటిపూట యెలమి శ్రీవేంకటేశ యీకె గూడితి విచ్చోట తలచి యింతికడకు దప్పక రారాదా
__label__Devotional నీవు నన్ను రక్షించితే నింద నీపై బడదు భావించి నన్నెట్టయినా బ్రదికించుకొనవే సంతతము నన్నెంచితే సర్వాపరాధి నేను యెంత నే వేమిచేసినా నంత కర్హుడ అంతటి లోకజననియైన లక్ష్మి జూచి కాని అంతరాత్మ నిన్ను జూచియైనా మన్ని చవే కలవెన్నైనా దప్పులు కనగొన నావల్ల చెలగి యందుకు బ్రాయశ్చిత్తము లేదు లలి నాభుజము చక్రలాంఛనము చూచి కాని అల నానోరిమంత్రమైనా జూచి యేలుమీ మతి నిన్నెఱిగేనంటే మదోన్మత్తుడ నేను గతి యేది నాకు శ్రీవేంకటగిరినాయక సతతము నీబిరుదు సారెకు జూచి కాని ప్రతిలేని నీదయయైనా భావించి చేకొనవే
__label__Devotional ఎట్టయినా జేయుము యిక నీచిత్తము కిట్టిననీ సంకీర్తనపరుడ కొందరు జ్ఞానులు కొందరు భక్తులు కొందరు వైరాగ్యకోవిదులు యిందరిలో నే నెవ్వడ గా నిదె సందడి హరి నీశరణాగతుడ జపితలు గొందరు శాస్త్రులు గొందరు ప్రపత్తి గొందరు బలువులు వుపమించగ ని న్నొకడా గా నిందు కపురుల నీడీంగరీడ నేను ఆచార్యపురుషులు అవ్వల గొందరు యేచినసమయులై యేర్పడిరి కాచేటి శ్రీవేంకటపతి నే నైతే తాచి నీదాసులదాసుడను
__label__Devotional విష్ణుదేవు పాదములే విద్యాబుద్ధీ మాకు వైష్ణవులమైతి మింక వదలవో కర్మమా గోవిందుని పాదములే కోరి యిహపరములు శ్రీవిభుని పాదములే చేరు వేదశాస్త్రములు దేవదేవు పాదములే దిక్కును దెసయు మాకు భావములో నిలిపితి బాయరో పాపములు హరి పాదములే మాకు నన్నపాన భోగములు పరమాత్ము పాదములే పాడీ బంటా మాకు మురహరు పాదములే ముందరవెనకా మాకు శరణంటి మెందైనా జనరో దుఃఖములు అనంతుని పాదములే ఆయుష్య భౌష్యములు దనుజారి పాదములే ధనధాన్య ధర్మములు యెనలేని శ్రీవేంకటేశుడితని పాదాలే మనసున గొలిచితి మానరో భవములు
__label__Devotional ఇంతే మఱేమిలేదు యిందుమీదను దొంతులకర్మాలు దుమ్ముదూరుపెత్తుట వుల్లములో నుండి దేహ మొగి రక్షించేహరినొల్లకున్న తన్ను దా నొల్లకుండుట బల్లిదు డాతని మాని పరుల వేడేదెల్లా పొల్లకట్టు దంచిదంచి పోగు సేసుకొనుట యెయ్యెడా బుణ్యఫలము లేమి గలిగిన హరికియ్యకున్న నది దైవమియ్యకుండుట చెయ్యార నాతని కొప్పు సేయని భోగములెల్లా చయ్యన జెఱకు బిప్పి చవిగొనుట శ్రీకాంతుడై నట్టి శ్రీవేంకటేశ్వరుని జేకొంటే సిరులెల్లా జేకొనుట మేకుల శ్రీహరినామమే నోర నుడుగట కైకొన్న యమృతపుగందు వగుట
__label__Romantic ఎంచిచూచితేనీ కీఇన్నిభాగ్యాలు గలవు పొంచిచూడ వేడుకలు పొంకపునీకతలు మక్కువగలుగువారు మంచిమాట లాడితేను చక్కెరకంటె దీపులై చవివుట్టును చోక్కపు జూపుతను సోలసి చూచితేను అక్కజముగా గందమ్మలందినచందము ననుపుగలుగువారు నవ్వులు నవ్వితేను పెనగి ముత్తేలసేస పెట్టినట్లుండును చనవున నంతలోనే చనుగవ నొత్తితేను కనకపురాసులు గలిగినయట్లు చుట్టరికమైనవారు సోగయ గాగిలించితే ఇట్టే రాజ్యమేలినంతఇంపు గలుగు నెట్టన శ్రీవేంకటేశ నే నలమేలుమంగను జట్టిగా నన్నేలితివి సంతోసమే యౌను
__label__Devotional కలియుగ మెటులైనా గలదుగా నీకరుణ జలజాక్ష హరి హరి సర్వేశ్వరా పాపమెంత గలిగిన బరిహరించేయందుకు నాపాల గలదుగా నీనామము కోపమెంత గలిగిన కొచ్చి శాంతమిచ్చుటకు చేపట్టి కలవుగా నాచిత్తములో నీవు ధర నింద్రియా లెంత తరముకాడిన నన్ను సరి గావగద్దుగా నీ శరణాగతి గరిమ గర్మబంధాలు గట్టిన తాళ్ళు వూడించ నిరతి గలదు గా నీ భక్తి నాకు హితమైన యిహపరా లిష్టమైనవెల్లా నియ్య సతమై కలదుగా నీసంకీర్తన తతి శ్రీవేంకటేశ నాతపము ఫలియింపించ గతి గలదుగా నీకమలాదేవి
__label__Romantic అప్పడు మజ్జనమాడీనంగన గూడి కుప్పలు దెప్పలుగా గుమ్మరించరో బంగారుకొప్పెరల పన్నీరు నించి రంగైన పచ్చకప్పురపు ధూళొత్తి చెంగట గస్తూరిధూళి చికిలి గావించి పొంగారుదట్టుపుణుగు పోయరో గిన్నెలను పటికంపు గాగుల పరిమళాలెల్లా ఘటియించి కుంకుమతో గడు మేదించి అటునిటు గొజ్జంగనీరందంద నించి కుటిలకుంతలులు పైగుమ్మరించరో బలుపింగాణుల గదంబము గంధమును కలపము గావించి గంబూరముతో వెలయ మజ్జనమాడీ వేంకటాద్రివిభుడు చెలగి యింతులు చేరి సేస చల్లరో
__label__Devotional ఆతడు భక్తసులభు డచ్యుతుడు రాతిగుండెవాడుగాడు రంతు మాను డికను జీవుడా వేసరకు చిత్తమా జడియకు దైవము గరుణించ దడవు గాదు తోవ చూపె మనకు తొల్లే ఆచార్యుడు కావలసినట్లయ్యీ గలగకు డికను కాలమా వేగిరంచకు కర్మమా నన్నుమీరకు పాలించ దైవానకు నే భార మికను ఆలించి తిరుమంత్రమే ఆతని నన్ను గూరిచె వేళగాని అందాకా వేసరకు డికను వెఱవకు దేహమా వేసరకు ధ్యానమా యెఱిగి శ్రీవేంకటేశు డెడసిపోడు తఱి నిహపరము లితనిదాసు లిచ్చిరి గుఱియైతి నిన్నిటికి గొంకకుడీ ఇకను
__label__Devotional చేతులెత్తి మొక్కరో జీవకోట్లాల యిదె యీతలాతల నిండిరిదె నారదాదులు దిక్కులు సాధించ హరి తిరుతే రెక్కగాను యిక్కడ రతికెక్కిరి యింద్రాదులు వెక్కసపు శార్జము వెస చేత బట్ట గాను పక్కున గుండె వట్టిరి బ్రహ్మాదులు యెడమచేత శంఖ మెత్తినప్పుడు వేదము కడగి మొదలెత్తిరి గౌతమాదులు కుడిచేతి చక్రము గక్కున మెఱిపంచగాను సుడిసియు మెఱసేరు సూర్యచంద్రాదులు లలి శ్రీ వేంకటేశు డలమేలుమంగయు బెండ్లి నలరగ నమరిరి అమరాదులు వెలయ నిత డింతట విశ్వరూపము చూపగ సలిగ బొడచూపిరి సనకాదులు
__label__Devotional కంచూ గాదు పెంచూ గాదు కడుబెలుచు మనసు యెంచరాదు పంచరాదు యెట్టిదో యీమనసు పట్ట బసలేదు చూడ బయలుగాదీమనసు నెట్టన బారుచునుండు నీరూ గాదీమనసు చుట్టిచుట్టి పాయకుండు జుట్టమూ గాదీమనసు యెట్టనెదుటనే వుండు నేటిదో యీమనసు రుచు లెల్లా గానుపించు రూపు లేదు మనసు పచరించు నాసలెల్లా బసిడి గాదీమనసు యెచటా గరగదు రాయీ గాదు మనసు యిచటా నచటా దానే యేటిదో యీమనసు తప్పక నాలోనుండు దైవము గాదు మనసు కప్పిమూటగరాట్టదు గాలీ గాదు మనసు చెప్పరానిమహిమలశ్రీవేంకటేశు దలచి యిప్పుడిన్నిటా గెలిచె నేటిదో యీమనసు
__label__Devotional దైవమా యేమి సేతు తలప నీవే దిక్కు భావించి చదువబోయి పశుబుద్ధినైతి కననా సంసారము కడలేని భారమౌట కనినా దొలగరాదు కాలురులు విననా యీ దేహము విరసపు హేయమౌట వినినా జిగురు గండె విడిపించరాదు తెలియనా ఇంద్రియాలు ద్రిష్టపు విరోధమౌట తెలిసినా బోగువలె దెంచరాదు పలుకనా పాపములు పాయని బంధములని పలికినా గొన్న వెఱ్ఱి పట్టితోయరాదు యెఱగనా యీలోకమిది మాయమయమని యెఱిగినా బడ్డవోద మెక్కరాదు మెఱయ శ్రీవేంకటేశ మేనిలోననే వుండి మఱియును నన్నునేల మన్నన సేసితివి
__label__Romantic ఇంక బాయరావుసుమ్మీ యీసంగాతాలు కంకణదారాలాయ గడుసంగాతాలు చల్లలమ్మేవారితోడి సంగాతాలు చల్లుజెలమలవూట సంగాతాలు జల్లెడలోపోకలు మాసంగాతాలు యెల్లవారు నెఱిగిరి యీసంగాతాలు జంగిలిగొపికలసంగాతాలు నీకు సంగడి బండికండ్లాయ సంగాతాలు సంగతాయ పొరుగిండ్లసంగాతాలు యెంగిలిపోత్తులతోడియీసంగాతాలు సరిబేసులాయ మనసంగాతాలు సరుగ మరవరానిసంగాతాలు యిరవై శ్రీవేంకటేశ యే నలమేలుమంగను నిరతి గూడగజేసె నీనాసంగాతాలు
__label__Devotional ఏమి సేతు నిందుకు మందేమైన బోయ రాదా సామజగురుడ నీతో సంగమొల్ల దేటికే మాయలసంసారము మరిగిన కర్మము ఈయెడ నిను మరుగ దేటికో హరి కాయజకేలిపై దమిగలిగిన మనసు కాయజుతండ్రి నీపై గలుగ దిదేటికే నాటకపుగనకము నమ్మినట్టిబదుకు యేటికి నీభక్తి నమ్మదేలే హరి గూటబడే పదవులు గోరేటిజీవుడు కూటువైననిజముక్తి గోరడిది యేటికే పాపపుణ్యములకె పాలుపడ్డ నేను యేపున నీపాల జిక్క నేలకో హరి శ్రీపతివి నాలోని శ్రీవేంకటేశుడ నీపేరివాడ నాకు నిండుమాయ లేటికే
__label__Devotional పురుషోత్తముడ నీవు పురుషాధముడ నేను ధరలో నాయందు మంచితన మేది అనంతాపరాధములు అటు నేము సేసేవి అనంతమయిన దయ అది నీది నిను నెఱగకుండేటి నీచుగుణము నాది నను నెడయకుండే గుణము నీది సకలయాచకమే సరుస నాకు బని సకలరక్షకత్వము సరి నీపని ప్రకటించి నిన్ను దూరేపలుకే నాకెప్పుడూను వెకలివై నను గాచేవిధము నీది నేరమింతయును నాది నేరుపింతయును నీది సారెకు నజ్ఞాని నేను జ్ఞానివి నీవు యీరీతి శ్రీవేంకటేశ యిట్టే నన్ను నేలితివి ధారుణిలో నిండెను ప్రతాపము నీది
__label__Romantic పిలువరే కృష్ణుని పేరుకొని యింతటాను పొలసి యారగించే పొద్దాయ నిపుడు వెన్నలారగించబోయి వీదులలో దిరిగీనో యెన్నరాని యమునలో యీదులాడీనో సన్నల సాందీపనితో చవగబోయినాడో చిన్నవాడాకలి గొనె చెలులాల యిపుడు మగువల కాగిళ్ల మఱచి నిద్దిరించీనో సొగిసి యావుల గాచే చోట నున్నాడో యెగువ నుట్లకెక్కి యింతులకు జిక్కినాడో సగము వేడికూరలు చల్లనాయ నిపుడు చెంది నెమలి చుంగుల సింగారుంకొనీనో ఇందునే దేవరవలె ఇంటనున్నాడో అందుపు శ్రీవేంకటేశు డాడివచ్చె నిదె వీడె విందుల మాపొత్తుకు రా వేళాయ నిపుడు
__label__Devotional కంటే సులభ మిది కానక యుంటే దుర్లభః మింటిలోననే వున్న దిహము బరమును హరిదాసులు మెట్టినక్కడే పరమపదమరయ నిందుకంటె నవల లేదు తిరమై వీరి పాదతీర్థమే విరజానది సొరిది నన్ని చోట్లు చూచినట్టే వున్నది మిచ్చక వైష్ణవుల మాటలెల్లా వేదములు యిచ్చల నిందుకంటే నింక లేదు అచ్చట వీరిపస్రాద మమృతపానములు అచ్చమై తెలిసేవారి కఱచేత నున్నది చెలగి ప్రపన్నుల సేవే విజ్ఞానము ఫల మిందుకంటే మఱి పైపై లేదు తలప శ్రీవేంకటేశుదాసులే యాతనిరూపులెలమి నెదుట నున్నా రెఱిగినవారికి
__label__Devotional ఒక్కడే యేకాంగవీరు డుర్వికి దైవమౌనా యెక్కడా హనుమంతుని కెదురా లోకము ముందట నేలేపట్టమునకు బ్రహ్మయినాడు అందరు దైత్యుల జంపి హరి పేరైనాడు అంది రుద్రవీర్యము దానై హరుడైనాడు యెందు నీ హనుమంతుని కెదురా లోకము చుక్కలు మోవ బెరిగి సూర్యుడు దానైనాడు చిక్కు బాతాళము దూరి శేషుడైనాడు గక్కన వాయుజుడై జగత్ప్రాణుడై నాడు యెక్కువ హనుమంతుని కెదురా లోకము జలధి బుటమెగసి చంద్రుడు దానైనాడు చెలగి మేరువుపొంత సింహమైనాడు బలిమి శ్రీ వేంకటేశు బంటై మంగాంబుధి నిల యీ హనుమంతుని కెదురా లోకము
__label__Devotional నీవారైనవారికి నీపై భక్తేకాక భావించ నేరక వట్టిభ్రమ బడవలెనా కరుణానిధి నీవు గలిగివుండగాను తిరుమంత్రమే నాకు దిక్కయివుండగా వరుస నాచార్యుడు వహించుక వుండగాను పరగ దపము చేసి బడలగవలెనా కమలాక్ష నీముద్రలే కాచుక నాకుండగాను అమరి దాస్యము కాణాచై వుండగా తమితోడ వైష్ణవులు దాపుదండై వుండగాను తెమలి తీర్థాలెల్లా ద్రిష్టించవలెనా శ్రీవేంకటేశ్వర నీసేవే గతియై యుండగా ఆవటించి నుతి వుపాయమై వుండగా తావులనే శరణనే ధర్మము రక్షించగాను వేవేలు దానాలు చేసి వేడుకొనవలెనా
__label__Devotional ఇవియే పో ప్రద్యుమ్న యిహ పర సాధనము భవ జలధుల తేప పరమయోగులకు వామన గోవింద విష్ణు వాసుదేవ హరి కృష్ణ దామోదరాచ్యుత మాధవ శ్రీధరా నీమహిమ గానలేము నిన్నెంచగలేము నీ నామజపమే చాలు నాలుక సులభము అనిరుద్ధ పురుషోత్తమాధోక్షజ ఉపేంద్ర జనార్ధన కేశవ సంకర్షణా నిను దలచగ లేము నిన్ను దెలియగ లేము నునుపై నీనామమే నోటికి సులభము నారాయణ పద్మనాభ హృషీకేశ నారసింహ మధుసూదన త్రివిక్రమ నీరూపు భావించలేము నిక్కపు శ్రీ వేంకటేశ ఆరయ నీనామజప మన్నిటా సులభము
__label__Devotional పాలదొంగవద్దవచ్చి పాడేరు తమపాలిటిదైవమని బ్రహ్మదులు రోల గటిపైంచుక పెద్దరోలలుగా వాపోవు బాలునిముందర వచ్చి పాడేరు ఆలకించి వినుమని యంబరభాగమునందు నాలుగుదిక్కులనుండి నారదాదులు నోరునిండా జోల్లుగార నూగి ధూళిమేనితో పారేటిబిడ్డని వద్ద బాడేరు వేరులేని వేదములు వెంటవెంట జదువుచు జేరిచేరి యింతనంత శేషాదులు ముద్దులు మోమునగార మూలల మూలలదాగేబద్దులబాలునివద్ద బాడేరు అద్దివో శ్రీతిరువేంకటాద్రీశు డితడని చద్దికి మేడికి వచ్చి సనకాదులు
__label__Devotional విను డిదె రఘుపతి విజయములు పనుపడి రాక్షస బాధ లుడిగెను కులగిరు లదరెను కుంభిని వడకెను యిల రాముడు రథమెక్కినను కలగె వారిధులు కంపించె జగములు బలు విలునమ్ములు వట్టినను పిడుగులు దొరిగెను పెనుగాలి విసరె తొడిబడి బాణము దొడిగినను ముడివడె దిక్కులు మొగ్గె దిగ్గజములు యెడపక రావణు నేసినను చుక్కలు డుల్లెను స్రుక్కె భూతములు తొక్కి యసుర తల దుంచినను గక్కన శ్రీ వేంకటగిరి నిలువగ అక్కజమగు శుభ మందరి కొదవె
__label__Devotional శ్రీహరి నిత్యశేషగిరీశ మోహనాకార ముకుంద నమో శ్రీహరి దేవకీసుత దేవ వామన గోవిందా గోపగోపీనాథా శ్రీహరి గోవర్ధనధర గోకులపాలక దేవేశాధిక తే నమో నమో సామజాన పాణి వామనా కృష్ణ వాసుదేవా శ్రీహరి రామనామ నారాయణ విష్ణో దామోదర శ్రీధర నమో నమో పురుషోత్తమ పుండరీకాక్ష గరుడధ్వజ కరుణానిధి శ్రీహరి చిరంతనాచ్యుత శ్రీవేంకటేశ నరమృగ తే నమో నమో
__label__Romantic కూడితిమిందరము గుంపులాయ నీమోహము వేడుకకు వెలలేదు వెరుపేల నీకు సతమైన పనులకు చంచలము మరియాల మతిలో నిర్మలమౌటే మంచిదౌగాక గతి నీకునాపె నీవుగలిగితివాపెకును వెతదీరెనందరికి వెరుపేల నీకు చేసిన చేతలకును చింతించ మరియాల ఆల భోగించుటే అందమౌగాక సేస నీవు చల్లితివి చేతులు నీపైమోచె వేసటెల్లా బాసెనిక వెరుపేల నీకు కలిగిన పనులకు కడమలు మరియాల కొలముగా నిల్లునించుకొందువుగాక యెలమి శ్రీ వెంకటేశ యిట్టె నన్నునేలితివి వెలసె నీసుద్దులెల్లా వెరుపేల నీకు
__label__Romantic కొల్లున నవ్వేరు నిన్ను గొవిందుడా గొల్లెతల నేమనేవు గోవిందుడా యేపున నీసుద్దులెల్ల యిట్టె యశోదతోడ గోపిక లాడుకొనేరు గోవిందుడా తీపుల నీచేతలెల్ల తేట తెల్లమాయనిదే కోపగించ జెల్లదిక గోవిందుడా సిసువవై యాడువారి చీరలు దీసినందుకు కొసరి తిట్టేరు నిన్ను గోవిందుడా పసులగాచేచోట భామలు విందు దెచ్చిరి కుసిగుంపు సేయకుమీ గోవిందుడా వాడలసతుల నొక్కవావిగానే సేసితివి కోడెల నావుల గాచేగోవిందుడా యీడనే శ్రీవేంకటాద్రి నిరవై శ్రీ సతితోడ గూడి లోలుడ వైతివి గోవిందుడా
__label__Romantic ఏమని వర్ణించునొకో ఇక బురాణములెల్ల వేమారు గొత్తలాయ విశ్వలోకపతికి పాలజలనిధిలోన పలుమారు దేలగాను నీలవర్ణమెల్ల చేయి నిండు దెలుపైనట్టు మేలిమి కప్పురకాపు మేన నిండ నించగాను పోలికె వేరొక్కటాయ పురుషోత్తమునికి వేడుక గాళిందిలోన వేమారు నీదగాను ఆడనే కమ్మర నలుపైనట్టు తోడనే తట్టుపుణుగు తొప్పదోగ నించగాను జాడ వేరొక్కటాయ సర్వేశ్వరునికి అలమేలుమంగ నురమందునే నిలుపగాను అలరి బంగారువర్ణమైనట్టు నలుగడ సొమ్ములతో నానావర్ణమలు నిలిచె శ్రీవేంకటనిలయమూరితికి
__label__Devotional ఏమిసేతు దైవమా యెన్నడు గరుణించేవో దామెన సంసారములో దట్టువడీ మనసు యెక్కడి పగయొకో ఇంద్రియాలు నన్నుబట్టి చక్కుముక్కు సేసి యెంచి సాధించీని గుక్కక యేమిసేసిన కొలయొకో వెంటవెంట వెక్కసపు పుట్టువులై వెనుతగిలీని యెన్నాళ్లపాపమొకో యెడతెగక నాలోన వున్నతపు గోపమై వుమ్మగిలీని తిన్ననై యెవ్వరిచేతితిట్టు దాకినవిధమో విన్ననై విజ్ఞానమెల్లా వీటిబోయ దుదిని యే వేళ గుణమో యెడతెగని కర్మాలు రావిమాని జిగురై వూరక యంటీని శ్రీవేంకటేశుడ నీవు చి త్తములోపల నుండి కావగగదా నీవే గతి యనవలసె
__label__Devotional ఎంత ప్రతాపము వాడు యెంతటి నేరుపరి యెంతని పొగడవచ్చు నీ రాముని వాలి నొక్క కోలనేసి వారిధి గట్టిన వాడు తాలిమితో సుగ్రీవుని లాలించినాడు పాలించి విభీషణుని బట్టము గట్టిన వాడు యేలుమని లంక కెల్లా నీ రాముడు కుచ్చి పర మొండెముగా కుంభ కర్ణు గొట్టినాడు హెచ్చి రాకాసుల జంపె నీ రాముడు తచ్చి రావణాసురుని తలలు చెండాడినాడు ఇచ్చ కొలదుల నిట్టె యీ రాముడు సీత తో విమాన మెక్కి చేరి యయోధ్యకు వచ్చి యీతల బట్ట మేలినా డీ రాముడు శ్రీ తరుణితోగూడి శ్రీ వేంకటేశుడైనాడు యీతడే దరసించరో యీరాముడు
__label__Romantic మనసు మర్మము గన్నమగడు తాను తనువుదనువు సోక దండకు రమ్మనవే చనవులు చూపబోతే చప్పనవును తలపు వినయము లేకుండితే వెలయదు వలపు పెనగులాడితేను బెండుపడును వలపు తన కెదురాడేనా దండకు రమ్మనవే చెలులతో నాడుకొంటే సిగ్గులు రేచును వలపు వలెనని కొరితే వడిబెట్టు వలపు పలుమారు నవ్వితేను పడనెక్కు వలపు తలపించే దనమాంట దండకు రమ్మనవే కడుదిష్టించి చూచితే కళదాకు వలపు వొడివట్టి తీసితేను వుమ్మగిలు వలపు యెడయక శ్రీవేంకటేశుడు తా నన్ను గూడె తడవితే వేడుకవయ్యీ దండకు రమ్మనవే
__label__Romantic వారిగో వీరిగో వాడలవాడల కోరిక మీరగ గోపాలులు జోరున గారీని చొక్కపువుట్లు పేరని పాలును పెరుగును వారలు వట్టేవు వాకిటివుట్ల కూరిమి గృష్ణుడు గోపాలులు తొట తొట రాలీ దొండ్లయి వుట్ల చిటిబెల్లాలును చిమ్మిరును తటుకున బట్టి దాపేరు పుక్కిళ్ల గుటుకలు మింగి గోపాలులు వానలు గురిసీ వరుస వుట్ల తేనెలుం బండ్లు తెంకాయలు ఆనేరు శ్రీ వేంకటాధిపతి గూడి గోనల గొందుల గోపాలులు
__label__Devotional ఎఱిగితి నమ్మితి నితడు దయానిధి మఱగులు మొరగులు మరి యిక లేవు వేదోద్ధరణుడు విశ్వరక్షకుడు ఆదిమూర్తి శ్రీఅచ్యుతుడు సోదించి కొలిచితి సుముఖుడై మమ్మేలె యేదెస మాపాల నితడే కలడు పరమపురుషు డాపన్నివారకుడు హరి శాంతుడు నారాయణుడు శరణంటి మితడు చేకొని కాచెను తరవాతిపనుల దప్పడితడు హృదయాంతరంగుడు యీశ్వరేశ్వరుడు ఇదివో శ్రీవేంకటేశ్వరుడు వెదికితి మీతడు విడువడు మమ్మిక తుదకును మొదలికి దొరికినవాడు
__label__Devotional బిరుదులన్నియు నీవే బిరుదు లోకములెల్ల అరయ నీపాదమందె అణగుండె గాన బహుదేవతాసార్వభౌమ బిరుదు నీకే సహజము నీవు భూసతిపతివి గాన వహి దేవతాచక్రవర్తి బిరుదు నీకే విహితము చక్రము చే వెలసేవు గాన పెను దేవశిఖామణి బిరుదు నీకే చెల్లు ఘన కౌస్తుభమణి గలవాడవు గాన మును దేవదేవోత్తముడను బిరుదు నీకే ననిచె బురుషోత్తమనాముడవు గాన వొట్టుకొని దేవరాహుత్తరాయ బిరుదు నీదే కిట్టి రాతిగుఱ్ఱము నెక్కితివి గాన తిట్టమై శ్రీవేంకటేశదేవ సింహమవు నీవే అట్టె నారసింహుడవై అమరితి గాన
__label__Romantic ప్రతిలేని పూజ దలపగ గోటిమణుగులై అతివ పరవశము బ్రహ్మనందమాయ మానినీమణి మనసు మంచియాసనమాయనానందబాష్పజలమర్ఘ్యాదులాయమీనాక్షికనుదోయి మించుదీపములాయనాననసుధారంబభిషేకమాయ మగువ చిరునవ్వులే మంచిక్రొవ్విరులాయ తగుమేనితావి చందనమలదుటాయ నిగనిగని తనుకాంతి నీరాజనంబాయ జగడంపుటలుకలుపచారంబులాయ ననుపైన పొందులే నైవేద్యతతులాయ తనివోని వేడుకలు తాంబలమాయ వనిత తిరువేంకటేశ్వరుని కౌగిట జేయు వినయవివరంబులరవిరిమొక్కులాయ
__label__Devotional కాలవిశేషమో లోకముగతియో సన్మార్గంబులకీలువదలె సౌజన్యము కిందయిపోయినది ఇందెక్కడిసంసారం బేదెస జూచిన ధర్మము కందయినది విజ్ఞానము కడకు దొలంగినది  గొందులు దరిబడె శాంతము కొంచెంబాయ వివేకము మందుకు వెదకిన గానము మంచితనంపుబనులు మఱి యిక నేటివిచారము మాలిన్యంబైపోయినవెఱుకలు సంతోషమునకు నెడమే లేదాయ  కొఱమాలెను నిజమంతయు కొండలకేగెను సత్యము  మఱగైపోయను వినుకులు మతిమాలెను తెలివి తమకిక నెక్కడిబ్రదుకులు తడబడె నాచారంబులు  సమమైపోయిన వప్పుడె జాతివిడంబములు  తిమిరంబింతయు బాపగ దిరువేంకటగిరిలక్ష్మీరమణుడు గతిదప్పను కలరచనేమియు లేదు
__label__Romantic నిన్ను బాయగలడటే నిమిషమైనా నీతడు వున్నతి నీ కతలనే వోలలాడు నీతడు తాపపు విరహమేలే తలవంచుకొననేలే నీపై బత్తిగలడు నీమగడు మాపు దాకా చింతలేలే మమ్ము నింతడుగనేలే యేపొద్దు నీ గుణములే యెంచుకొను నీతడు లేకలు వాయించనేలే లేమల నంపగనేలే వాకిటికి నింతలోనే వచ్చె నీతడు జోకతో సగినాలేలే చూచి తమకించనేలే నీకుగానే యాకారు నిచ్చ నిచ్చా నీతడు చెక్కిటిచే యికనేలే సిగ్గులు వడగనేలే ఇక్కడ శ్రీవేంకటేశు డేలె నిన్నును మొక్కులు మొక్కగనేలే ముసిముసినవ్వులేలే మక్కువ నీ రతులే మరిగినా డీతడు
__label__Devotional తెలిసిన వారికి తెరు విది మరి లేదు నలినాక్షు బొగడెడి నామములో నున్నది ఆకసాన లేదు మోక్ష మటు పాతాళమున లే దీకడ భూలోకమందు యెందు లేదు పైకొని ఆసలెల్ల పారదోలి వెదకితే శ్రీకాంతు బొగడేటి చిత్తములో నున్నది సురలవద్ద లేదు సోదించ నమృతము సరి దిక్కులందు లేదు జలధిలో లేదు శరణాగతుల పాతజలములు చేర్చికొనే హరిదాసుల బూజించే అరచేత నున్నది రాజసాన సుఖమేది రాసి కర్మమందు నేది వోజతోడ నియతుడై వుండేవానిది సాజాని శ్రీవేంకటేశు సరిముద్రలు ధరించే తేజముతో విజ్ఞానదేహములో వున్నది
__label__Romantic రతిరాజ గురుడవు రమణిని నే నీకు ఇతరము లెల్లాను యేమి చెప్పేమయ్యా వరుసల నీ చిత్తము వచ్చినదే కాపురము అరసి నిన్ను బాయని దది బదుకు సరసము నీతో నాడే చనవే సౌఖ్యము యెరవుల సుద్దు లిక సేమి చెప్పేమయ్యా నెలవి నీవు నవ్విన చెలువమె సఫలము అలరి నీవు మాటాడుటది సంపద తలచి నీకు వలచు దాని జన్మమే జన్మము యెలమి నున్న కోరికె లేమి చెప్పేమయ్యా భావించి నీవు చూచిన భాగ్యమే యెక్కుడు తావుకొన్న నీ రతులే ధనధాన్యాలు శ్రీ వేంకటేశ్వర నే నీదేవి నలమేల్మంగను యీవేళ నేలితి వింక నేమి చెప్పేమయ్యా
__label__Devotional ఎంతపుణ్యమో యిటు మాకు గలిగె చెంతనే నీకృప సిద్ధించబోలు శ్రీపతి మీకథ చెవులను వింటిమి పాపము లణగెను భయ ముడిగె తీపుగ దులసితీర్థము గొంటిమి శాపము దీరెను సఫలంబాయ గోవింద మిము గనుగొంటి మిప్పుడే పావనమైతిమి బ్రతికితిమి తావుల మీపాదములకు మొక్కితి వేవేలు గలిగెను వేడుకలాయ శ్రీవేంకటేశ్వర సేవించితి మిము దావతి దీరెను తనిసితిమి వావిరి ముమ్మారు వలగొని వచ్చితి నీవారమైతివి నిలిచితి మిపుడు
__label__Romantic యేమని పొగడవచ్చు నిదివో నీ విలాసము కామించి నిన్ను బొందినకాంతదే భాగ్యమూ చొప్పుగా మన్నించి నీవు సుదతి జూచితేను కప్పి మోమున మదన కళలు నిండే కొప్పు దువ్వి నీవు కొనగోరు సోకించితేను అప్పుడే జవ్వన సామ్రాజ్యము చెలరేగెనూ మనసిచ్చి నీ వీకెతో మాట లాడినంతలోనే వొనరుచు గుచగిరు లుప్పొంగెనూ పెనగుచు నొకమాటు ప్రియాన జేయి వట్టితే పనివడి తమకపు భండారము నిండెనూ అలరి శ్రీ వేంకటేశ అలమేల్మంగ గూడితే కల చక్కదన మెల్లా గనుపట్టేనూ నిలిచి యీవేళనే నీవు దయ జూచితేనూ బలిమితో మోహన సంపద కెల్లా మించెనూ
__label__Romantic కొమ్మ నీచక్కదనము కోటిసేసును ఇమ్ముల నీపతిభాగ్య మెంతని చెప్పేదే సెలవి నవ్విననవ్వు చెక్కిట బెట్టినచెయ్యి చెలి నీమొగమునకు సింగారమాయ తిలకించి చూచేచూపు తేనెగారే మోవిమాట కలికితనాల కెల్లా కందువలై తోచెను మొనచన్నుల కదలు మొగి గమ్మలతళుకు వనిత నీవయసుకు వన్నెవచ్చెను పొనుగులేత సిగ్గులు బొమ్మముడి జంకెనలు తనివోనియాసలకు దగినగురుతులు బలుపిరుదులసొంపు పాదపుమట్టెలరొద అలమేల్మంగ నీరతి కడియాలము లలి శ్రీ వేంకటేశు గలయు నీచేతులగోళ్ల దలకొన్నరాకులు తారుకాణలు
__label__Devotional చెల్లబో యీజీవు లిల జేసిన పాప మెంతో వుల్లమున నున్న హరి వూరికే దవ్వాయ కన్నచోటనే హరి కలడన్నవారికి విన్నచోటనే విష్ణుడు వివేకులకు వున్నతి గొలువలేక వొద్దనుండగా గొందరు మిన్నుమీద వెదకేరు మితిమీఱ జదివి పట్టినదే బ్రహ్మము పరమార్థవేత్తలకు తిట్టులోనా దైవము దివ్యులకును ముట్టి చేత మొక్కలేరు ముందటనే వుండగాను బట్టబయలు పాకేరు బహుకర్మవిదుల ఊపిరిలో దేవుడున్నాడు యోగీంద్రులకు దాపున నున్నాడు హరిదాసులకును యేపున శ్రీవేంకటేశు నేచి శరణనలేక చాపలాన వెదకేరు సకలదేవతల
__label__Devotional అన్నిటికి నిది పరమౌషధము వెన్నుని నామమే విమలౌషధము చిత్తశాంతికిని శ్రీ పతి నామమె హత్తిననిజ దివ్యౌషధము మొత్తపు బంధవిమోచనంబునకు చిత్తజ గురుడే సిద్ధౌషధము పరిపరి విధముల భవ రోగములకు హరిపాద జలమె యౌషధము దురితకర్మముల దొలగించుటకును మురహర పూజే ముఖ్యౌషధము యిల నిహపరముల నిందిరావిభుని నలరి భజింపుటె యౌషధము కలిగిన శ్రీ వేంకటపతి శరణమే నిలిచిన మాకిది నిత్యౌషధము
__label__Devotional ఈతని కెదురు లేరు యెక్కడ చూచిన నిదె చేతనే ప్రతాపముతో చెలరేగీ నితడు దిక్కులు సాధించుటకు దేవదేవోత్తము డదె యెక్కెను తేరుమీద యెచ్చరికతో చక్కాడి దనుజులను సమరములు గెలిచి యిక్కువతో వీధి వీధి నేగీ నిదిగో సకలాయుధములును జక్రము చేతుల బట్టి వెకలియై శంఖము వేవేగ నాడించె వికలులై రాక్షిసులు వీగి లోగి హతులైరి అకలంకు డీ హరి అన్నిటాను మించెను విజయధ్వజము నదె వీడె శ్రీవేంకటేశుడు భజన నలమేలుమంగ పలుమారు మెచ్చె నదె త్రిజగములు నితడె దిక్కై కాచీ నిదె గజబిజ లింక నుడుగరో రాక్షసులు
__label__Devotional వేదవేద్యులు వెదకేటిమందు అదినంత్యములేని ఆమందు అడవిమందులు గషాయములు నెల్లవారు కడగానక కొనగాను తొడిబడ నొకమందు దొరకె మాకు భువినడియాలమైనట్టి ఆమందు లలితరసములు దైలములు నెల్లవారు కలకాలము గొనగాను చెలువైన దొకమందు చేరె మాకు భువినలవిమీఱినయట్టియామందు కదిసినజన్మరోగముల నెల్లవారు కదలలేక వుండగాను అదన శ్రీతిరువేంకటాద్రిమీదిమందు అదివో మాగురుడిచ్చె నామందు
__label__Devotional ఇతరుల నడుగము యితడే మా దాత యితని యీవి వొరు లియ్యగ గలరా దేవ దేవు డాదిమపురుషుడు హరి శ్రీవత్సాంకుడు చిన్మయుడు యీవల నావల యిలువేలుపతడు భావజగురుడు మా పాలిటివాడు జగదేకగురుడు శాశ్వతు డచ్యుతుడగజకు వరదుడు అనంతుడు తగి మము నేలిన దైవము యేలిక నిగమమూర్తి మా నిజబంధువుడు కలిదోషహరుడు కైవల్యవిభుడు అలరిన శ్రీవేంకటాధిపుడు చలిమి బలిమి మా జననియు జనకుడు అలమి యితడు మాయంతర్యామి
__label__Devotional ఏది జూచిన దమకు యిన్నియును నిటువలెనె వేదువిడిచిన కూడు వెదకినను లేదు ఏకాంతసౌఖ్యంబు లెక్కడివి ప్రాణులకు పైకొన్నదుఃఖముల పాలుపడె గాక యేకమగు పుణ్యంబు లేడాగల విందరికి కైకొన్నదురితములు కలపాటిగాక హితవైనమమకార మెందుగల దిందరికి ప్రతిలేని విరహతాపము కొలదిగాక మతిలోని వేడుకలు మరియేమి మనుజులకు జితమైన దైవమిచ్చిన పాటిగాక యిరవైవ దైవకృపయేల దొరుకును దమకు పరిమైనకర్మంబు పరిపాటిగాక యెరవైనపెనుబంధ మేల వీడెడు నాత్మ దిరువేంకటేశుకృప తిరమైన గాక
__label__Devotional చేకొన్న భక్తుల పాలి చింతామణి సాకారమై వున్నాడు సర్వేశ్వరుడు వాడిగోళ్లచేత వడి హిరణ్యుని జంపి వేడుక నెత్తురు లెల్ల వెదచల్లుచు పోడిమి నరసింహుడై పొడచూపె నల్లవాడె మూడు మూర్తులకును మూల మీతడు కొండమీద గూచుండి కోప ముపసంహరించి అండనున్నదేవతల కభయమిచ్చి మెండుగ సులభుడై మెరయుచు నున్నవాడు దండి జగముల కెల్ల దైవ మీతడు వేవేలు చేతులను వెస నాయుధాలు వట్టి చేవ మీరి ప్రతాపాన సిరులు మించి యీవల నహోబలాన నిరవై యున్నవాడు శ్రీ వేంకటాద్రి మీది సిద్ధమూర్తి యీతడు
__label__Devotional మొదలుండ గొనలకు మోచి నీళ్ళువోయనేల యెదలో నీవుండగా నితరములేలా నిగమమార్గముననే నడచేనంటే నిగమములెల్లను నీమహిమే జగములోకుల జూచి జరగెదనంటే జగములు నీమాయజనకములు మనసెల్ల నడ్డపెట్టి మట్టున నుండేనంటే మనసుకోరికలు నీమతకాలు తనువు నింద్రియములు తగ గెలిచేనంటే తనువు నింద్రియములు దైవమ నీమహిమ యింతలోనిపనికిగా యిందు నందు జొరనేల చెంత నిండుచెరువుండ చెలమలేలా పంతాన శ్రీవేంకటేశ పట్టి నీకే శరణంటి సంతకూటాలధర్మపుసంగతి నాకేలా
__label__Devotional వెలయునిన్నియును వృధా వృధా తలపున శ్రీహరి దడసినను ఎడయలేనిపుణ్యము లెన్నియైనా విడువక సేయుట వృధా వృధా బడిబడి నే శ్రీపతి నాత్మలో దడవక యితరము దడవినను యెరవులతపముల నెంతైనా విరవిరవీగుట వృధా వృధా హరినచ్యుతు బరమాత్మునిని మరచి తలచక మఱచినను దైవము నెఱగక తమకమున వేవేలైన వృధా వృధా శ్రీవేంకటగిరిచెలువునిని సేవించక మతి జెదరినను
__label__Devotional ఊరకే కలుగునా వున్నతపు మోక్షము శ్రీరమణు కృపచేత జేరు మోక్షము కలుషము బెడబాసి కర్మగండము గడచి మలసి నప్పుడుగా మరి మోక్షము చలనమించుక లేక సంసారవారధి దాటి నిలిచినప్పుడుగా నిజమోక్షము పంచేంద్రియాల మీరి భక్తి హరిమీద బెట్టి మంచివాడైనప్పుడుగా మరి మోక్షము అంచల యాసలు మాని ఆచార్యుసేవ చేసి మించినప్పుడుగా ఆమీది మోక్షము శాంతమే కూడుగానుండి సమచిత్తమున బొంది మంతుకెక్కినప్పుడుగా మరి మోక్షము అంతట శ్రీవేంకటేశు డాదరించి మన్నించితే నంతరంగమున నున్న దనాది మోక్షము
__label__Devotional మనసిజ గురుడితడో మఱియు గలడో వేదవినుతు డీతడు గాక వేరొకడు గలడో అందరికి నితడెపో అంతరాత్ముడనుచునందు రితడో మఱియు నవల నొకడో నందకధరుడు జగన్నాథుడచ్చుతుడు గోవిందు డీతడుగాక వేరొకడు గలడో తనర నిందరికి జైతన్యమొసగిన యాతడొనర నితడో మఱియు నొకడు గలడో దినకరశతతేజుడగు దేవదేవుడు తద్వినుతు డితడుగాక వేఱొకడు గలడో పంకజభవాదులకు బరదైవ మీతడని అంకింతురితడో అధికుడొకడో శాంకరీస్తోత్రములు సతతమును గైకొనెడివేంకటవిభుడో కాక వేరొకడు గలడో
__label__Devotional హరిశరణాగతి యాతుమది సరుస నిదియపో సతమయ్యెడిది దినదినరుచులివి దేహమువి చెనకేటికోరిక చిత్తముది యెనసేటికాంతలు యింద్రియంబులవి పనివి యాత్మకివి పనిలేదయ్యా పదరేటికోపము పావముది అదన గాలములు అనాదివి నిదుర తమోగుణ నిలయముది యెదుట నాత్మకివి యెరవెరవయ్యా కాయపు జననము కర్మముది మాయలంపటము మమతలది యేయెడ శ్రీవేంకటేశు డితనికృప పాయనియాత్మకు బ్రమాణమయ్యా
__label__Devotional తే శరణ మహం తే శరణ మహం శైశవకృష్ణ తే శరణం గతోస్మి దశవిధావతార ధర్మరక్షకమూర్తి దశమస్తకాసురదశన దశదిశాపరిపూర్ణ తపనీయస్వరూప దశావరణ లోకతత్వాతీత సహస్రలోచన సంతతవినుత సహస్రముఖశేషశయనా సహస్రకరకోటిసంపూర్ణతేజా సహస్రారదివ్యచక్రాయుధా అనంతచరణ సర్వాధారాధేయ అనంతకరదివ్యాయుధా అనంతనిజకల్యాణగుణార్ణవ అనంత శ్రీవేంకటాద్రినివాసా
__label__Romantic ఇంత చలము నీ కే లమ్మా కొంతయిన దెలుసుకో వమ్మా అలుకలు బులుకలు నాతనితోడను వలవని దేటికి వద్దమ్మా మొలకల నవ్వులు ముంచగ నీకిక దల వంచు కొనగ దగ దమ్మా పెనగులు జనుగులు బెట్టేవు పిలువగ పని మాలినపని బలు వమ్మా చనవులు నీ పతి చల్లగ మరి యిక వెనకటిమంకులు విడ వమ్మా అసురులు నుసురులు నందినకాగిట వసివాడులు నిక వలె నమ్మా యెసగిన శ్రీవెంకటేశుడు గూడెను పొసగె నిన్నియును భోగించ వమ్మా
__label__Devotional ఎట్టున్నదో నీచిత్త మెదురాడ నే వెఱతు గట్టిగా హరి నీమాయ కడవగరాదు నిచ్చ పతితుల జూచి నేను సంసారినై యుందు అచ్చపు సన్యాసుల జూచటువలె నయ్యేనందు హెచ్చి మోచి వచ్చితేను యెక్కడిగొడవ యందు ఇచ్చట నిశ్చలబుద్ధి యెందూ నేగానను కర్ముల జూచొకవేళ కర్మము నే జేయబోదు మర్మపు జ్ఞానుల జూచి మంచిదందును అర్మిలి రెండూ జూచి అంతలో సందేహింతు నిర్మలమయిన బుద్ధి నే నెందు గానను వారణాసి వోజూచి వారివెంట దగులుదు తేరి కొంత దవ్వు వోయి తిరుగుదును నేరిచి శ్రీవేంకటేశ నీవే నన్ను గాచితివి యీ రీతి దేరిన బుద్ధి యెందూ నే గానను
__label__Romantic అంజలిరంజలిరయం తే కిం జనయసి మమ ఖేదం వచనైః మాం కిం భజనే మయా కింతే త్వం కోవా మే తవ కాహం కిం కార్యమితో గేహే మమ తే శంకాం వినా కిం సమాగతోసి నను వినయోక్తేర్న యోగ్యాహం పునః పునస్త్వం పూజ్యోసి దినదిన కలహవిదినా తే కిం మనసిజజనక రమారమణ దైవం బలవత్తరం భువనే నైవ రోచతే నర్మ మయి ఏవమేవ భవదిష్ణం కురు కురు శ్రీవేంకటాద్రి శ్రీనివాస
__label__Romantic పిడికిటి తలబాల పెండ్లికూతురు కొంత పెడమరలి నవ్వీనె పెండ్లి కూతురు పేరుకల జవరాలె పెండ్లికూతురు పెద్దపేరులముత్యాలమేడ పెండ్లికూతురు పేరంటాండ్ల నడిమి పెండ్లికూతురు విభు బేరు కుచ్చ సిగ్గువడీ బెండ్లికూతురు బిరుదు పెండెము వెట్టె బెండ్లికూతురు నెరబిరుదు మగనికంటె బెండ్లికూతురు పిరిదూ రినప్పుడె పెండ్లికూతురు పతి బెరరేచీ నిదివో పెండ్లికూతురు పెట్టెనె పెద్దతురుము పెండ్లికూతురు నేడె పెట్టెడు చీరలుగట్టె బెండ్లికూతురు గట్టిగ వేంకటపతికౌగిటను వడిపెట్టిన నిధానమైన పెండ్లికూతురు
__label__Devotional తొల్లి యేరుపరచిరి దొడ్డవాడు హరియని యెల్లసందేహాలు బాసె నికనేల చింత నారదుడు సోదించి నారాయణు నెరిగె సారెకు శివు డెరిగి చాటె రాముని చేరి సోదించె బార్వతి శ్రీరామచంద్రుని యేరీతుల సోదించేము యింతకంటె నేము వేదవ్యాసులు దెలిసే వెదకి విష్ణుని జెప్పె సాదించితని యోగిసనకాదులు యీదెస శుకాదులెల్ల నెరిగిరి మాధవుని కాదని వీరికంటె గతి గానగలమా పెక్కుగాలము చదివి పెక్కేండ్లుబదికి పెక్కు రుషులిందుననె పెద్దలైరి దక్కగ శ్రీవేంకటేశు ధనముగా జూపి రిదె తక్కక కొలిచితిమి దైవమని కంటిమి
__label__Romantic మానుసులకు దరమా మరి యివి నీకె కాక ఆనుకొని సేసే వీ దయ్యపు చేతలు నిండు గొల్లతనమున నీకె తగునయ్య కొండ యెత్తినట్టి గొడగుల నీడలు గండపురాకాసివేటకాడవు నీ కమరును దుండగపుటూరజాతురబోనాలు యిల దేవపిండమవయ్యిన నీ యాటలయ్య బలుసముద్రాలమీది పాటపరువు అలరు కాముకుడవుఅయిన నీకు జెల్లునయ్య చలమరి బ్రహ్మతోడి చయ్యాటాలు కొయ్యరాచవాడవు కోరి నీకు నబ్బె నయ్య పుయ్యక దూలచుట్టాల పోరాటాలు యియ్యెడ శ్రీవెంకటేశ యేలితి పదారువేల నెయ్యాన నన్ను గూడితి నిలిచె బైకొసరు
__label__Romantic ఇంతటను గరుణించు ఇదె విన్నపము నీకు ఇంతి యలమేలుమంగ ఇరవై నీకున్నది చేతుల నీరూపు వ్రాసి చెలరేగివుండే యాస గాతల నీసతి పొద్దుగడపీ నదె నీతితోడ వీనులను నీకతలు వినేయాస రాతిరిబగలును బీరము సేసుకున్నది తలపోతలను నిన్ను దగ్గరివుండేటియాస పెలుచై నదేహము పెంచీ నదె కలలోననైన నిన్ను గాగిలించుకొనేయాస బలువుగా బ్రాణము పట్టుకున్నదదివో యిట్టె నీవు వచ్చేవని యెదురుచూచేయాస నెట్టుకొని వేడుకతో నిలుచున్నది గట్టిగా శ్రీవేంకటేశ కై కొని కూడితి విదె వొట్టుక నిన్ను బాయక వొద్దికై తానున్నది
__label__Devotional భక్తి కొలది వాడే పరమాత్ముడు భుక్తి ముక్తి దానే యిచ్చు భువి బరమాత్ముడు పట్టినవారిచే బిడ్డ పరమాత్ముడు బట్టబయటి ధనము పరమాత్ముడు పట్టుపగటి వెలుగు పరమాత్ముడు యెట్టనెదుటనే వున్నాడిదె పరమాత్ముడు పచ్చిపాలలోని వెన్న పరమాత్ముడు బచ్చిన వాసిన రూపు పరమాత్ముడు బచ్చు చేతి వొరగల్లు పరమాత్ముడు యిచ్చకొలది వాడువో యీ పరమాత్ముడు పలుకుల లోని తేట పరమాత్ముడు ఫలియించు నిందరికి బరమాత్ముడు బలిమి శ్రీవేంకటాద్రి పరమాత్ముడు యెలమి జీవుల ప్రాణ మీ పరమాత్ముడు
__label__Devotional ఘను డీతడొకడు గలుగగగదా వేదములు జననములు గులము లాచారములు గలిగె కలుషభంజను డితడు గలుగగగదా జగతి గలిగె నిందరి జన్మగతులనెలవు మలసి యుతడొకడు వొడమగగదా యిందరికి నిలువ నీడలు గలిగె నిధినాధానములై కమలాక్షు డితడు గలుగగగదా దేవతలు గమిగూడి రిందరును గండిగడచి ప్రమదమున నితడు నిలుపగగదా సస్యములు అమర ఫలియించె లోకానందమగుచు గరిమె వేంకటవిభుడొకడు గలుగగగదా ధరయు నభమును రసాతలము గలిగె పరమాత్ముడితడు లోపల గలుగగాగదా అరిది చవులును హితవు లన్నియును గలిగె
__label__Devotional సర్మాంతరాత్ముడవు శరణాగతుడ నేను సర్వాపరాధినైతి చాలుజాలునయ్యా వూరకున్న జీవునికి వొక్కొక్క స్వతంత్ర మిచ్చి కోరేటి యపరాధాలు కొన్ని వేసి నేరకుంటే నరకము నేరిచితే సర్గమంటా దూరవేసే వింతేకాక దోష మెవ్వరిదయ్యా మనసు చూడవలసి మాయలు నీవే కప్పి జనులకు విషయాలు చవులు చూపి కనుగొంటే మోక్షమిచ్చి కానకుంటె కర్మమిచ్చి ఘనము సేసే విందు గర్త లెవ్వరయ్యా వున్నారు ప్రాణులెల్లా నొక్కనీ గర్భములోనే కన్న కన్న భ్రమతలే కల్పించి యిన్నిటా శ్రీవేంకటేశ యేలితివి మమ్ము నిట్టె నిన్ను నన్ను నెంచుకొంటే నీకే తెలుసునయ్యా
__label__Romantic దేవరగుణములు దెలియవు నీవే మాకును నేరుపవయ్యా వదలక నీతో వాసికి బెనగిన యెదుటనె నీమనసెట్టుండునో కదిసి నీరతికి గడుదమకించిన యిది వేసాలని యెంతువో నీవు చెనకగ నీయెడ సిగ్గులు నెరపిన పనులవి యేమని భావింతువో ననిచి నీయెదుట నవ్వులు నవ్విన తనివిలేనిదని తగ నాడుదువొ కూడుచు నిన్నిటు గుబ్బల నొత్తిన వోడ దనుచు గో రూదుదువో యీడనె శ్రీవేంకటేశ యేలితివి వీడె మిచ్చితే వెరగందుదువో
__label__Devotional ఎక్కువ కులజుడైన హీన కులజుడైన నిక్కమెరిగిన మహా నిత్యుడే ఘనుడు వేదములు చదివియును విముఖుడై హరిభక్తి యాచరించని సోమయాజికంటె యేదియునులేని కులహీనుడైనను విష్ణుపాదములు సేవించు భక్తుడే ఘనుడు పరమగువేదాంతపఠన దొరికియు సదా హరిభక్తిలేని సన్యాసికంటె సరవి మాలిన యంత్యజాతికులజుడైననరసి విష్ణునివెదకు నాతడే ఘనుడు వినియు జదివియును శ్రీ విభునిదాసుడుగాక తనువు వేపుచునుండుతపసికంటె యెనలేని శ్రీవేంకటేశుప్రసాదాన్నమనుభవించినయాత డప్పుడే ఘనుడు
__label__Devotional తెలియ జీకటికి దీపమెత్తక పెద్దవెలుగులోపలికి వెలుగేలా అరయ నాపన్నుని కభయ మీవలెగాక ఇరవైనసుఖి గావనేలా వఱతబోయెడివాని వడి దీయవలెగాక దరివాని దివియంగ దానేలా ఘనకర్మారంభునికట్లు విడవలెగాక యెసి మునక్తుని గావనేలా అనయము దుర్బలుని కన్నమిడవలెగాక తనసినవానికి దానేలా మితిలేనిపాపకర్మికి దా వలెగాక హితవెఱుగుపుణ్యుని కేలా ధృతి హీను గృప జూచి తిరువేంకటేశ్వరుడు తతి గావకుండిన దానేలా
__label__Devotional ఇతనికంటె ఘను లిక లేరు యితర దేవతల యిందరిలోన భూపతి యీతడె పొదిగి కొలువరో శ్రీపతి యీతడే చేకొనరో యేపున బలువుడు నీతడే చేరరో పైపై వేంకటపతి యైనాడు మరుగురుడితడే మతి నమ్మగదరో పరమాత్ము డితడె భావించరో కరివరదు డితడె గతియని తలచరో పరగ శ్రీవేంకటపతి యైనాడు తల్లియు నితడే తండ్రియు నితడే వెల్లవిరై యిక విడువకురో చల్లగా నితని శరణని బ్రతుకరో అల్ల శ్రీవేంకటహరి యయినాడు
__label__Devotional ఇందరిగాచిన నీవు యిట్టే నీవు నాకు కందువ నిధానమవై కలవుగా నీవు అరసి ధ్రువుని గాచినట్టి నీవు కరుణతో బ్రహ్లాదు గాచిన నీవు కరిరాజు శరణంటే గాచిన నీవు కరతలామలకమై కలవుగా నీవు గట్టిగా విభీషణుగాచిన నీవు అట్టె ద్రౌపది గాచినప్పటి నీవు చెట్టవట్టి బలిగాచిన నీవు నాకు కట్టిన ముడుపవై కలవుగా నీవు కమ్మర సుగ్రీవుని గాచిన నీవు నేడు కిమ్ముల లోకములు రక్షించే నీవు నెమ్మది శ్రీ వేంకట నిలయ నీవు మాకు కమ్ముకొని దాపుదండై కలవుగా నీవు
__label__Romantic చూతువు రావమ్మా నీసుతుని యశోదమ్మ బూతులం దిట్టీ వద్దంటే పొలంతులనెల్లను పొడవాటివుట్లెక్కి బుడుగులతోడివన్నె తొడికిపెట్టీ దనతోడివారికి కడవలపాలమీగడలు దేవుకతిని కడకుం బాలెల్లా గార కంతలుసేసీని అక్కజపురోళ్లెకిక అట్టుగపై దాచినచక్కిలాలు నురుగులు జవిగొనీని వెక్కసాన బట్టరాక వీదులం బారాడుతాను మొక్కలాన నెత్తుకొంటే ముద్దులువెట్టీని పన్నారుదొంతు లెక్కి బానలపెరుగు నేయి చెన్నుమీర నారగించి చేరి నవ్వీని అన్నిటా శ్రీవేంకటేశు డలమేల్ మంగవిభుండు వన్నెల గ్రిష్ణు డింటింటివాకిట బొంచీని
__label__Devotional పరులసేవలు సేసి బ్రదికిరట సిరివరుదాసులై సిరులందుటరుదా కోరి వొకనరుని గొలిచిన వారలు దీరులై సలిగల దిరిగేరటా కూరిమి బ్రహ్మాండ కోట్లేలెడివాని వార లిన్నిటా జనవరు లౌటరుదా చేకొన్న తుమ్మెద చేపడ్డ కీటము లాకడ తుమ్మెద లయ్యీనట శ్రీకాంతుని పాదసేవకు లగువార లేకులజుల యిన యెక్కు డౌ టరుదా ధరణీశు నాజ్ఞల తమ దేశములందు సిరుల నాణెపుముద్ర చెల్లీనటా తిరువెంకటాద్రి శ్రీ దేవునిముద్రములు ధరియింపగ వింతట జెల్లు టరుదా
__label__Devotional హరి నీమయమే అంతాను అరసి నీకు శరణనియెద నేను యెదుట నెవ్వరిక నేమాటాడిన అది నీ ఘన నామాంకితమే అదివో సకల శబ్దాఖ్యుడవని నిన్ను పొదలి చదువులు పొగడీగాన యెవ్వరి బొడగని యెక్కడనుండిన నివ్వటిల్ల నది నీ రూపే నెవ్వదీర నిదె నిను విశ్వరూపు డెవ్వల నని శ్రుతులెంచీ గాన భావన యిది నీ బ్రహ్మాత్మకమే శ్రీ వేంకటేశ నాచింత యిదే ఆవల నిను సర్వాంతర్యామెని దేవ శాస్త్రములు తెలిపీ గాన
__label__Devotional చవి నోరి కేడ దెత్తు సంప దేడదెత్తు వీని సవరించుటే నాసంప దిదిగాదా పచ్చడా లెక్కడ దెత్తు పట్టుచీర లేడ దెత్తు వెచ్చనిండ్లేడ దెత్తు వెంట వెంటను తెచ్చిన యీపచ్చడము దేహమిది వెంటవెంట వచ్చీగాక తన్నుదానె వద్దనగవచ్చునా దొరతన మేడ దెత్తు దొడ్డసొమ్ము లేడ దెత్తు యెరవులసిరుల నేనేడ దెత్తు వెరవున నేనెవ్వరిని వేసరించజాలక దరిచేరుటే దొరతనమిదిగాదా తోడబుట్టువుల నేడ దోడితెత్తు జుట్టాల నేడ దెత్తు సుతులపొందేడ దెత్తును వేడుకైనపొందు శ్రీవేంకటేశు దలచుటే ఈడులేనిబంధుకోటి ఈతడెకాడా
__label__Devotional వింటిమి నీ కతలు కంటిమి నీమాయలు బంటుల మచ్యుత నీ పాలివారమయ్యా కలిగిరి నీవల్లనే కడగి బ్రహ్మాదులు నిలిచిరి సురలెల్లా నీవల్లనే తెలిసిరి మునులెల్లా దేవుడవు నీవేయని చలపట్టి హరి నీకు శరణనేమయ్యా నుతియించీ వేదములు నోరార నీ మహిమ గతియాయ వైకుంఠమే ఘనులకెల్లా ప్రతిలేని నీ రూపే భావించేరు యోగీంద్రులు తతితో శ్రీపతి నీకే దాసులమయ్యా అదె నీ చక్రముచేత నడగి రసురలెల్లా బదికిరి విప్రులు నీపాద సేవను పొదలి శ్రీవేంకటేశ పొంది నీ కరుణ చేత మొదల వెనక నీకే మొక్కేమయ్యా
__label__Romantic సవతు లిందరు నిన్ను సంతోసించేరిదె రవళి నౌభళేశుని రాణి వౌదువమ్మా ఆతనిమోము చూచితివదె తొడ యెక్కితివి నీతి నీవెఱుగుదువు నీకేమమ్మా ఆతుమార రమణుని అలుకెల్ల దీర్చితివి రాతిరి బగలు నట్టె రాజ్యమేలవమ్మా వాసి బంతాలాడితివి వలపించితి విభుని నీ సరి గారెవ్వరున్ నీకేమమ్మా సేస వెట్టి చెప్పినట్టు సేయించుకొంటి పనులు ఆస బట్టము గట్టుక అండనుండవమ్మా ప్రియమును జెప్పితివి బిగ్గె గాగిలించితివి నియతి నో లకిమమ్మ నీకేమమ్మా దయతో శ్రీ వేంకటాద్రి దమకించి కూడితివి నయమై నరసింహాసనాన మించవమ్మా
__label__Devotional చేరి కొల్వరో యాతడు శ్రీదేవుడు యీరీతి శ్రీవేంకటాద్రి నిరవైన దేవుడు అలమేలుమంగ నురమందిడుకొన్నదేవుడు చెలగి శంఖచక్రాలచేతి దేవుడు కలవరదహస్తము గటిహస్తపు దేవుడు మలసీ శ్రీవత్సవనమాలికల దేవుడు ఘనమకరకుండలకర్ణముల దేవుడు కనకపీతాంబర శృంగార దేవుడు ననిచి బ్రహ్మాదుల నాభిగన్నదేవుడు జనించె బాదాల గంగ సంగతైన దేవుడు కోటిమన్మథాకార సంకులమైన దేవుడు జూటపుగిరీటపు మించుల దేవుడు వాటపుసొమ్ములతోడి వసుధాపతిదేవుడు యీటులేని శ్రీవేంకటేశుడైన దేవుడు
__label__Romantic పట్టము గట్టితి వింక బ్రతుకరయ్యా చిట్టకాలు లేవు మీకు శ్రీవేంకటేశుడా అలమేలుమంగకు సింహ్వాసనము నీవురము కలితహారములే సింగారపుదండలు తొలకునీహస్తములే తోరణగంభములు చెలిరాజ్యమే నీవు శ్రీవేంకటేశుడా పరగుతులసిదండ పచ్చతోరణ మాపెకు మెరుగు గౌస్తుభమణి మించుటద్దము గరిమ నీసొబగులు కప్పములు గానికలు సిరులు నీకూరిములు శ్రీవేంకటేశుడా సంతతమైనవిందులు సారె నీమోవితేనెలు వింతరతిభోగములు వినోదాలు కొంత నియ్యారును బొడ్డు కుంచెయు గాళాజి చెంతల నన్నీ నమరె శ్రీవేంకటేశుడా
__label__Romantic తరుణి యిందుకే తలవంచె సరసము లెటువలె జరపితివో పంతము లాడుచు బరతెంచిన చెలి చెంతల నిను గని సిగ్గువడె మంతు కెక్కి కనుమరగులలోనె యెంత సేసితివో యే మంటివో జంకెల బొమ్మల జరసే నని సతి అంకెల నిను గని అరమఱచె సంకెలేని నీ చాయలలోనె వుంకువ నీ వెట్లుండితివో అటు నిను గలయుచు నలమేలుమంగ నటనల నిను గని నవ్వె నదే చిటిపొటి రతులను శ్రీవెంకటేశ్వర యెటువలె నొకటయి యెనసితివో
__label__Devotional ఇలయును నభమును నేకరూపమై జలజల గోళ్ళు జళిపైంచితివి ఎడసిన నలముక హిరణ్యకశిపుని దొడికపట్టి చేతుల బిగిసి కెడపి తొడలపై గిరిగొన నదుముక కడుపు చించి కహకహ నవ్వితివి రొప్పుల నూర్పుల రొచ్చుల కసరులు గుప్పుచు లాలలు గురియుచును కప్పినబెబ్బులిక సరుహుంకృతుల దెప్పరపసురల ధృతి యణచితివి పెళ పెళనార్చుచు బెడబొబ్బలిడుచు థళథళ మెఱువగ దంతములు ఫళఫళ వీరవిభవరసరుధిరము గుళగుళ దిక్కుల గురియించితివి చాతినుప్రేవులజన్నిదములతో వాతెరసింహపువదనముతో చేతులు వేయిట జెలగి దితిసుతుని పోతర మణపుచు భువి మెరసితివి ఆహోబలమున నతిరౌద్రముతో మహామహిమల మలయుచును తహతహ మెదుపు చు దగువేంకటపతి యిహము బరము మా కిపు డొసగితివి
__label__Devotional ఇదె నీ చిత్తం బింక నాభాగ్యము యిన్ని విన్నపము లిందునేవున్నది హృదయములోపల నీ వున్నాడవు యెఱుగని యర్థం బించుక లేదు మొగినా యుష్యము నూరేండ్లు ఇంక ముందర జేసెద బుణ్యము లనుచును తగనా యిచ్చల వలసినట్లనే దప్పె ననక భోగించితిని జిగి నొకదేవత ననుచరించను సేసిన ధర్మం బొకటీ గానను నిగిడి వృద్ధు నైతి నింతలోనను నీ ముందర నే నిలిచితిని అనేక కాలము బ్రహ్మకల్పము నడల యందు నే జన్మించి ముక్తివడతు నని పొనుగుచు నిహమే కోరుచు నాసల పుట్టుగులకు నొడి గట్టితిని అనిశము మునులను అవలింబించను ఆధారమొక్కటి సంపాదించను తనిసి యిదివో దుర్బలుడ నైతినీ దయాదృష్టినే తగిలితిని శ్రీవేంకటగిరి పరమపావనము చేరి యందు నీ సేవ సేతు నని త్రోవ చూచుకొని యిన్నాళ్ల దనేక దొరకొని వేడ్కల మెలగితిని భావములోనొక యుక్తియు వెదకనుపరులు నాకు రక్షకులని తలచను చేవమీఱి నిర్భరుడ నైతిని శ్రీసంకల్పాశ్రితుడ నైతిని
__label__Devotional ఏది చూచినా నీవే యిన్నియును మఱి నీవే వేదవిరహితులకు వెఱతు మటుగాన ఇరవుకొని రూపంబులిన్నిటాను గలనిన్ను బరికించవలెగాని భజియింపరాదు గరిమచెడి సత్సమాగంబు విడిచిన నీస్మరణ విజ్ఞానవాసన గాదుగాన యిహ దేవతాప్రభలనెల్ల వెలుగుట నీకు సహజమనవలెగాని సరి గొలువరాదు అహిమాంశుకిరణంబు లన్నిచోట్ల బరగు గ్రహియింపరా దవగ్రాహములు గాన యింతయును దిరువేంకటేశ నీవునికి దగ జింతింపవలెగాని సేవింపరాదు అంతయు ననరుహమును నరుహంబనగరాదు అంతవానికి బరుల కలవడదుగాన
__label__Devotional హరి నారాయణ ఆదిమపురుషుడు సరవి నీ నామమె జనరక్షణము భవసాగరమున బడిన జీవునికి యివల నీ నామం బది దేప తవిలి క్రోధ మనుతాపపు టిండ్లకు జవళి నీ నామస్మరణే నీడ నెట్టన మాయల నిరాదారులకు పట్టుగొమ్మ నీ పరనామము అట్టె దురాసలను పెను గాలికి గట్టిగా నీ నామకతలె చాటు పండిన సంసారబహురాజ్యమునకు అండనె నీ నామ మటు దిక్కు నిండు శ్రీవేంకటనిలయ మాకు నీ దండి నామకీర్తనమే ఫలము
__label__Romantic ఏమని చెప్పుదమమ్మ యీతని సౌభాగ్యము కోమలపు జవ్వనము గుఱుతైన ట్లుండే వొట్టుచు గప్పురకాపు వూడిగపువారెల్లా అట్టే దేవునికి నలదగాను దట్టముగ మంచి తెల్ల దామెరపవ్వునకు ముట్టి అవయవములు మొలచిన ట్టుండే తనివొంద గిన్నెలతో దట్టుపుణుగులు దెచ్చి పొనుపొంద దిరుమేన బుయ్యగాను పనివడి గొప్ప నిడుపాటి నేరేడుబండు కనుపట్ట పురుషాకారమైన ట్లుండే అలమేలుమంగ నురమందు బెట్టి సొమ్ము లెల్లా పలువిధముల నించి భావించగాను అలర శ్రీవేంకటేశుడనెడి పుప్పొడి రాసి వెలయు మరుడు ముద్ర వేసిన ట్లుండే
__label__Devotional దొరకె మాపాలికి గందువయర్థము దరిదాపై యుండిన తత్త్వార్థము తిరముగ నల్లదీవి దెచ్చిన యర్థమిదివో విరజవోడరేవున వెళ్లినర్థము పరమభాగవతులు పాతినర్థమిదివో పురుషోత్తముడనేటి పురుషార్థము చందపువేదముల శాసనము వేసినర్థము ముందు సుముద్రల కెల్లా మొదలర్థము అందరి యాత్మలనేటి అంగళ్లలోనియర్థము యెందు సహస్రనామపు టెన్నికర్థము కొలచి బ్రహ్మాండముల కొప్పెరలో నర్థము యిల నిహపరముల కెక్కినర్థము యెలమి హీనునినై న యెక్కుడుసేసే యర్థము అలరి శ్రీవేంకటేశుడై న యర్థము
__label__Devotional ఇందుకేపో వెరగయ్యీ నేమందును కుందులేని నీమహిమ కొనియాడగలనా అటు దేవతల కెల్ల నమృతమిచ్చిన నీవు యిటు వెన్నదొంగిలుట కేమందును పటుగతి బలీంద్రుని బంధించినట్టి నీవు సట రోల గట్టువడ్డ చందాన కేమందును కలిగి యాకరిరాజు గరుణ గాచిన నీవు యిల నావుల గాచుట కేమందును తలప బ్రహ్మాదిదేవతలకు జిక్కని నీవు చెలుల కాగిళ్లకు జిక్కితి వేమందును భావించ నన్నింటకంటే బరమమూ ర్తివి నీవు యీవల బాలుడవై తి వేమందును కావించి బ్రహ్మాండాలు కడుపున నిడుకొని శ్రీవేంకటాద్రి నిలిచితి వేమందును
__label__Romantic మాధవునకు మంగళము సాధుప్రియునకు జయమంగళమూ మదనగురునకును మంగళమూ మా మదిలో హరికిని మంగళము మదరిపుహరునకు మంగళము చదువులమూర్తికి జయమంగళమూ మహిమాధికునకు మంగళమూ మహమహునకు మంగళమూ మహీధవునకు మంగళము సహజతేజునకు జయమంగళమూ మాయరహితునికి మంగళము మా యింటిపతికిని మంగళము యీయెడ శ్రీవేంకటేశ్వరు డీతని చాయ శ్రీపతికి జయమంగళమూ
__label__Devotional సౌమిత్రిసహోదర దశరథరామా చేముంచి గుత్తిలో వెలసిన రఘురామా చెలిమి సుగ్రీవుతోడ జేసిన రామ తొల్లి శిలను బడతి గావించిన రామా చెలరేగిన వానరసేనల రామా శిలుగు మాయామృగము జించిన రామా తరణివంశ తాటకాంతక రామా నరనాథ కౌసల్యానందన రామా సిరుల బెండ్లాడిన సీతారామా గరిమతో సేతువు గట్టిన రామా రావణాది దనుజహరణ రామా కావించి విభీషణుని గాచిన రామా దీవెన లయోధ్యలో జెందిన రామా శ్రీవేంకటాద్రిమీది శ్రీరామా
__label__Devotional కాదనేటి వారెవ్వరు కడలనుండి సేద దేరిచి నీవేమి సేసినాను జెల్లును తక్కక బ్రహ్మాది దేవతలకు నాయకుడవు మక్కువ శ్రీసతికి మగడవు చక్కనివాడవు మరి చంద్రసూర్యనేత్రుడవు వుక్కు మీరి నీ వెట్లానుండినా నమరును కాముని గన్నతండ్రివి కడు జక్కదనమున ఆముకొన్నయట్టి చక్రాయుధుడవు కామించి యెందు జూచినా గరుడవాహనుడవు వేమరు నీవెటువలె వెలసినా నమరును అందరి లోపలనుండే అంతర్యామివి నీవు చందమైన పరబ్రహ్మస్వరూపుడవు యెందును శ్రీవేంకటాద్రి నిరవైనవాడవు అంది మమ్ము నేలితేను అన్నిటా నమరును
__label__Devotional కన్నవారి కెల్లా నేల కలుగు వైష్ణవము వెన్నుని నమ్మగవలె వీరవైష్ణవునకు పరగ బాపము గంటే భయము నొందగవలె నరయ సంసారమందు నరుచి వుట్టగవలె విరివి భోగములందు వెసటు వుట్టగవలె విరతి గలుగవలె వీరవైష్ణవునకు తలపోసి సుజ్ఞానము ధనమని వుండవలె పొలసి తన నేరా లెప్పుడు దలచగవలె కలకాల మాచార్యుడే గతి యని యుండవలె వెలి గోర కుండవలె వీరవైష్ణవునకు ఘనమోక్ష మార్గమందు కడు రుచి గల్గవలె పెనగీ భాగవతులు ప్రేమ గలుగగవలె తనర శ్రీవేంకటేశుదాసుడై బ్రదుకవలె వినయము గల్లవలె వీరవైష్ణవునకు
__label__Devotional అహోబలేశ్వరునకు నాదిమూర్తికి విహారమే పంతము వీరసింహమునకు చుక్కలు మొలపూసలు సూర్యచంద్రులు కన్నులు దిక్కులు చేతు లెండలు దివ్యాయుధాలు మిక్కుటపు వేదములు మించుగొస వెంట్రుకలు రక్కసుల జెండే విదారణసింహమునకు శై లములే పాదములు జానువులే లోకములు కాలచక్రమే నోరు గ్రహాలు పండ్లు చాలుకొన్న మేఘములు సకలదివ్యాంబరాలు పాలించే ప్రతాపపుసింహమునకు అంతరిక్షమే నడుము అట్టె భూమియే పిరుదు వంత గృపారసము వార్ధులెల్లాను యింతటా శ్రీవేంకటాద్రి యిరవు మహాగుహ రంతు లురుములు ఘోరరౌద్రసింహమునకు
__label__Romantic మామీదితప్పు లన్నీ మన్నించితివి దోమటి నిన్నిటా నీవే దొడ్డవాడవయ్యా మచ్చరించి నీతోడ మాటాలాడినందుకెల్ల చెచ్చెర నీకు మొక్కేము చేకొనవయ్యా వచ్చి వచ్చి నీమీద వలపు చల్లినందుకు యిచ్చేము పంతము మమ్ము నిక గావవయ్యా మందెమేళమున నిన్ను మాటలాడినందుకెల్ల అందరిలో నీతొత్తుల మయ్యేమయ్యా చెంది నీపై రసాల చేతులు చాచినందుకు అంది నీపాదాలు మాపై నట్టె చాపవయ్యా కక్కసించి నిన్ను నిట్టె కాగిట గూడినందుకు వొక్కటై నీతమ్మకు జెయ్యొగ్గేమయ్యా యిక్కు వెరిగి శ్రీవేంకటేశ నన్ను గూడితివి తక్కినపనులు మాని దయ జూడవయ్యా
__label__Devotional బ్రహ్మ గడిగిన పాదము బ్రహ్మము దానె నీపాదము చెలగి వసుధ గొలిచిన నీపాదము బలి తల మోపిన పాదము తలకక గగనము దన్నిన పాదము బలరిపు గాచిన పాదము కామినిపాపము గడిగిన పాదము పాముతల నిడిన పాదము ప్రేమపు శ్రీసతి పిసికెడి పాదము పామిడి తురగపు పాదము పరమయోగులకు బరిపరి విధముల పరమొసగెడి నీపాదము తిరువేంకటగిరి తిరమని చూపినపరమపదము నీపాదము
__label__Devotional ఏమని విన్నవింతు నిదివో నా భాగ్యము కామించి మీ శరణంటి గమలారమణా కలది యందరికైతే గర్మఫలము కెలన నాకైతే నీకృపాఫలము అల సురలకు మథితామృతము నెలకొన్న నాకైతే నీనామామృతము సకలాత్మల బ్రదుకు సంసారమూలము ప్రకటించ నాకైతే నీ పాదమూలము వెకలి లోకులరతి వీథివీథిని నాత్రికరణరతి నీదివ్యభావవీథిని రంగుగ బాంధవ మందరకు బంధుజనులందు సంగతి నాకు నీ భక్తజనులయందు అంగవించి శ్రీవేంకటాధిప నన్నేలితివి చెంగట నా ధ్యానము నీ శ్రీమూర్తియందు
__label__Romantic ఏమని నుతించవచ్చు యీతని ప్రతాపము కామించి యీరేడు లోకములెల్లా నిండెను యీవల దేవుడు రథమెక్కితేను దైత్యులెల్ల కావిరి జక్రవాళాద్రికడకెక్కిరి భావించి చక్ర మీతడు పట్టితే నసురలెల్ల ధావతితోడుతను పాతాళమువట్టిరి గరుడ ధ్వజము హరి కట్టెదుర నెత్తించితే పరువెత్తిరి దానవ బలమెల్లను గరిమ నీ తేరి బండికండ్లు గదలితేను ఖరమైన దైత్యసేన క్రక్కదలి విరిగె ధృతి శ్రీ వేంకటేశుడు తిరువీధులేగితేను కుతిలాన శత్రులు దిక్కులకేగిరి తతి నలమేల్మంగతో తన నగరు చొచ్చితే సతమై బలి ముఖ్యులు శరణము చొచ్చిరి
__label__Devotional సరిలే రితనికి సాహస విక్రము డీత డరయ కలశాపుర హనుమంతుడు వుదధి లఘించినాడు వుబ్బున మైనాకముచే పొదలి నట్ట నడుమ బూజ గొన్నాడు సదరాననే లంక సాధించి వచ్చినాడు అదివో కలశాపుర హనుమంతుడు సంజీవి దెచ్చినాడు సమరరంగమందు భంజించి వానరుల బదికించినాడు అంజనీదేవికి గొడుకైనాడు యేపనులనంజడు కలశాపుర హనుమంతుడు బలు రాకాసులనెల్లా పట్టి చదిపినవాడు ఇల రామునికి గడు హితుడైనాడు చెలగి శ్రీ వేంకటేశు సేవ సేయుచున్నవాడు అలరి కలశాపుర హనుమంతుడు
__label__Romantic దొరకెగా పూజ కందువపూజ నీవిరహపు తనుతావి విరవాదిపూజ కలికి నీ కనుచూపు కలువరేకులపూజ లలన నీ నగవు మొల్లల పూజ తలపోత చింత చిత్తపు గమలపు పూజ చలివేడి వూర్పు నీ సంపంగి పూజ కవలు జెక్కున జేయి కరపల్లవపు పూజ తనుపులకలు జాజిననలపూజ తనరు నీవలులు దొంతరపూవుల పూజ మొనయు జెమట మల్లె మొగ్గలపూజ చెనకు నీ గోళ్ళే చిఱుగేదగుల పూజ గునియు గుబ్బలు పూవుగుత్తుల పూజ ఘనతమై గూడి వేంకటపతి మోము సోకిన నీదుమోవి మంకెనపూవు పూజ
__label__Devotional అది నేనెఱగనా అంతలో భ్రమతు గాక మదనజనక నాకు మంచి బుద్ధియియ్యవే యెంత లోకానుభవము అంతయు వ్రిథా నష్టి కొంతైనా బ్రహ్మచింత కోటిలాభము వింతైన జనులతోడి వినోదము నిష్ఫలము చెంత సజ్జనసంగతి చేరిన యాదాయము నానాదేశవార్తలు నడుమ జింతామూలము పూనిన పురాణగోష్ఠి పుణ్యమూలము ఆనిన కృషివాణిజ్యాలన్నియు దీరనివెట్టి మానని యాచారమాత్మకు బడ్డపాటు పలు చుట్టరికములు బట్టబయలు తగుళ్ళు చెలగు నాచార్యసేవ జీవన్ముక్తి బలిమి శ్రీవేంకటేశ పరగ రెండువిధాలు నిలుకడయిన వాడవు నీవే యిన్నిటికి
__label__Romantic వినవే నామాటలు వివేకించుకొనవే పనులేమి గలిగినా పతి గొసరుదమే మగువలెల్లా నొక్కటి మనలో విరహమేలే తగుసవతులమైతే తప్పు వచ్చెనా మగనికాగిలే గతి మఱి యెంత చుట్టినాను పగలు రేతిరి నొక్కబయటనే కూడీనే అక్కయేమే చెల్లెలేమే అందులో భేదమున్నదా నిక్కి యేరాండ్లమైతే నేరమాయనా చిక్కేటి దాతనిమోవే చేరి యిద్దరినోళ్లకు చుక్కలూ జంద్రుడూ నొక్కచూపులోనే కూడునే నీవు నేను సమమే నేరిచి నడచితేను దేవుళ్ల మిద్దరమైతే తెలివిలేదా శ్రీవేంకటేశుడు గూడె చెలగి నిన్నును నన్నూ పూవులెల్లా వనమున బూచేవేకదవే
__label__Devotional అడుకులు చక్కిలాలు ఆనవాలు నురుగులు వడపప్పు మొదలుగా వాముల కొలదులు దేవకి కొడుకుగన్న దినమిది శ్రీజయంతి భావించ మన కన్నులపండుగులాయ దేవుని బూజించితిమి తేరో నైవేద్యాలు కైవసమై కృష్ణునికి గంపల కొలదులు వసుదేవు డెత్తెను శ్రావణబహుళాష్టమిని పసగా దొట్లే నూచి పాడగలిగె సిసువితనికి మొక్కి చేసేము జాగరాలు కొసరరో వరములు కోట్ల కొలదులు బలభద్రుతమ్ము డాయ పతి యలమేల్మంగకు నెలమితో మనకెల్ల నేలికాయ తలచి శ్రీవేంకటాద్రి దానే యవతారమందె అల సంతోషమందరో అబ్బినకొలదులు
__label__Devotional అంతరంగమెల్లా శ్రీహరి కొప్పించకుండితే వింతవింతవిధముల వీడునా బంధములు మనుజుడై ఫలమేది మఱి జ్ఞానియౌదాక తనువెత్తి ఫలమేది దయగలుగుదాక ధనికుడై ఫలమేది ధర్మము సేయుదాకా పనిమాలి ముదిసితే పాసెనా భవము చదివియు ఫలమేది శాంతముగలుగుదాకా పెదవెత్తి ఫలమేది ప్రియమాడుదాకను మదిగల్గి ఫలమేది మాధవు దలచుదాకా యెదుట తారాజై తే నేలెనా పరము పావనుడై ఫలమేది భక్తిగలిగినదాకా జీవించేటిఫలమేది చింతదీరుదాకను వేవేల ఫలమేది శ్రీవేంకటేశు గన్నదాకా భావించి తా దేవుడై తే బ్రత్యక్షమవునా
__label__Devotional గోవిందా నే నిట్టివాడ గురుతు నిన్నెఱిగీనా యీ విన్నప మిది నాది యింకా నీ చిత్తము పొలతుల భావ మనేభూతము సోకినవాడు తలకక తనమేను తా నెఱిగీనా మలసి యౌవనపు వున్మాద మెత్తినట్టివాడు వెలయ సన్మార్గము వివేకించీనా మించుల సంపదల వుమ్మెత్తకాయ దిన్నవాడు అంచల గురువు దైవమని యెంచీనా పంచల కర్మమనేటి బలునావెక్కినవాడు చంచలాన బొందక చక్క నడచీనా మాయల సంసారమనే మంకు వట్టినట్టివాడు చాయకు బుద్ది చెప్పితే సమ్మతించీనా యీయెడ శ్రీవేంకటేశ యింతట నన్ను గాచితి నీ యాధీనమైనవాడు నేరమి సేసీనా
__label__Romantic పంతము లాడ జెల్లదు పతులకు సతులకు ఇంతయు దెలిపి పతి నింటికి రమ్మనవే ఆడుకోలు మాటలు ఆయములు గరగించు యీడైన వయసులు యేకరింపించు చూడ జూడ చూపులు చుట్టరికములు సేసు వేడుకైన సరసాలు వియ్య మందింపించును తనివోని వినుకులు తలపోతలు రేచు బెనకుల చేతలు సిగ్గులు నించు పెనగొన్న కోరికలు ప్రియములు చెప్పించు పసు పడ్డ నవ్వులు బయలి దెప్పించును వుడివోని మోవిపండు వూరకే నోరూరింపించు అడియాలపు రతు లాస లెక్కించు బడి నలమేలు మంగపతి శ్రీ వేంకటేశుడు విడువక నన్ను గూడి వేడుక వుట్టించును
__label__Devotional కడుపెంత తా గుడుచు కడుపెంత దీనికై పడనిపాట్ల నెల్లబడి పొరలనేలా పరులమనసునకు నాపదలు గలుగగజేయ బరితాపకరమైనబ్రదుకేలా సొరిది నితరుల మేలుచూచి సైపగలేక తిరుగుచుండేటి కష్ట దేహమిదియేలా యెదిరి కెప్పుడు జేయుహితమెల్ల దనదనుచు చదివిచెప్పనియట్టి చదువేలా పొదిగొన్నయాసలో బుంగుడై సతతంబు సదమదంబై పడయుచవులు దనకేలా శ్రీవేంకటేశ్వరుని సేవారతికిగాక జీవనభ్రాంతి బడుసిరులేలా దేవోత్తముని నాత్మ దెలియనొల్లక పెక్కుత్రోవ లేగిన దేహి దొరతనంబేలా
__label__Devotional వద్దిక నోపము వట్టి స్వతంత్రము వొద్దిక శాంతితో నుండేమయ్యా నడవక మానవు నానాజగములు కడగిన హరిసంకల్పానను వుడుగ కిందు నా వుద్యోగమేటిది నడుమనే కనుగొని నవ్వేమయ్యా కలుగక మానదు కాగల భోగము కలిమి బురాకృత కర్మమిది అలసి యిందు నా యాస లేమిటికి కలిగిన పాటే కానీవయ్యా తగులక మానదు తన సంసారము వెగటగు మాయావిలాసము అగపడి శ్రీవేంకటాధిపు కృపచే తగిన పాటినే తనిసేమయ్యా
__label__Devotional నారాయణాయ నమో నమో నానాత్మనే నమోనమో యీరచనలనే యెవ్వరు దలచిన యిహపర మంత్రములిందరికి గోవిందాయ నమో నమో గోపాలాయ నమో నమో భావజగురవే నమో నమో ప్రణవాత్మనే నమో నమో దేవేశాయ నమో నమో దివ్యగుణాయ నమో యనుచు యీవరుసలనే యెవ్వరు దలచిన యిహపరమంత్రము లిందరికి దామోదరాయ నమో నమో ధరణీశాయ నమోనమో శ్రీమహిళాపతయే నమో శిష్ట రక్షిణే నమో నమో వామనాయ తే నమో నమో వనజాక్షాయ నమో నమో యీమేరలనే యెవ్వరు దలచిన యిహపరమంత్రము లిందరికి పరిపూర్ణాయ నమో నమో ప్రణవగ్రాయ నమోనమో చిరంతన శ్రీ వేంకటనాయక శేషశాయినే నమోనమో నరకధ్వంసే నమో నమో నరసింహాయ నమో నమో యిరవుగ నీగతి నెవ్వరు దలచిన యిహపరమంత్రము లిందరికి
__label__Devotional అవధారు దేవ హరికులరామ వివిధమై నీబంటు వెలయుచున్నాడు అదె కలశాపురము హనుమంత రాయడు కదనములోన రక్కసుల గొట్టి యెదుట నిందరిలోన నేకాంగవీరుడై కొదలేక ప్రతాపించి కొలువై వున్నాడు చల్లని వనాలనీడ సాగుడు గొండలోన వల్లెగా వేసుకొన్న వాలముతోడ పల్లదాన వలకేలు పంతమున నెత్తుకొని కొల్లున మంటపములో గొలువై వున్నాడు పెక్కు పండ్లగొలలు పిడికిట బట్టుకొని చక్కగా బెరిగి పెద్దజంగ చాచి యిక్కువ శ్రీవేంకటాద్రి నిరవైన సర్వేశ గుక్కక నీపై భక్తి గొలువై వున్నాడు
__label__Romantic ఏమని విన్నవించేము ఇంతిచందములు నీకు ఆముకొన్న కరుణతో నాదరింతు గాక వొప్పగు నిన్ను దలచి వువిద పాన్పు మీద నుప్పతిల్లు జెమటల నోలలాడీని ముప్పిరిగొన్నవయసు ముంచి యాసలు రేచగా చెప్పరాని వలపుల జిమ్మిరేగీని వొట్టిన నీగుణములు వొకటొకటే యెంచుక అట్టె నిట్టూరూపుల నుయ్యాల లూగీని గట్టిగా నీవిచ్చినవుంగరము చూచి చూచి గుట్టుతో దమకముల గుబ్బతిలీని గక్కన జెలులు నీకతలు చెప్పగా విని వెక్కసపు బులకల విఱ్ఱవీగీని యిక్కడ వచ్చి శ్రీవేంకటేశ యింతి గూడితివి పిక్కటిల్లు సంతోసాల బెనగొనీని
__label__Devotional చీచీ నరుల దేటిజీవనము కాచుక శ్రీహరి నీవే కరుణింతుగాక అడవిలో మృగజాతియైన గావచ్చుగాక వడి నితరుల గొలువగవచ్చునా వుడివోని పక్షియై వుండనై నావచ్చు గాక విడువ కెవ్వరినైనా వేడవచ్చునా పసురమై వెదలేనిపాటు వడవచ్చు గాక కసివో నొరుల బొగడగావచ్చునా వుసురుమానై పుట్టివుండనై నవచ్చుగాక విసువక వీరివారి వేసరించవచ్చునా యెమ్మెల బుణ్యాలు సేసి యిల యేలవచ్చుగాక కమ్మి హరిదాసుడు గావచ్చునా నెమ్మది శ్రీవేంకటేశ నీచిత్తమే కాక దొమ్ములకర్మము లివి తోయవచ్చునా
__label__Devotional కావకుంటే నేదీ గతి కమలాక్షా యిందరికి నీవు వుపకారివై నిలిచితి గాకా జీవు వీడేరే కొఱకు శ్రీరంగవెంకటాద్రి దేవభూములందు నీ దివ్యమూర్తులు చూపి వేవేలు నీ గుణములు వేదశాస్త్రముల దెల్పి యీవలా రక్షించేవు నిన్నేమని నుతింతుము అంతటా బాదతీర్థములైన గంగాదినదులు పొంతనే యాడాడకు పుణ్యపురుషుల నిల్పి వంత దీర నేకాదశివ్రతాచారాలు గల్పించి యెంతెంత ప్రయాసపడే విదే పనై నీవు నానావిధమంత్రపు నీ నామజపము గల్పించి ధ్యానము యజ్ఞము మొదలైన పూజలు గడించి యీ నెపాన శ్రీవేంకటేశ బ్రదుకు మనుచు కానుకగొని యిచ్చేవు ఘనవరములను
__label__Romantic వేడుక వసంతము వేళ నిదే వాడలవాడలవెంట వనిత లాడేరు కేలుగేలుజుట్టిపట్టి కెండామర మోములెత్తి కోలగోల దాకజేసి గుంపువాయక చాలుకొని యిద్దరేసి జంటలై సతులు గూడి వోలి వేరొకతెకోల నొడ్డుతా నాడేరు పాలిండ్లు గడలగ బరువైనతురుముల చీలుచు సోలుచు గొంతవెనకకును మేలిమిపిఱుదులతో మెరయుచు మురియుచు కోలలబెడమరలి కోలాటమాడేరు కది శొండురుమోములు కన్నులదేలించి చూచి పదతాళగతులకు పడతులెల్లా అదివో శ్రీ వేంకటేశు డల మేలుమంగతోడ ముదమంది చూడగాను ముందట నాడేడు
__label__Romantic మూసి దాపిరములేల ముందరికి రాగదవే సేసపాలవెంటనే చిమ్మిరేగె వలపు చిప్పిలు జెమటలివె చెక్కులపై నున్నవి రెప్పల నిద్దురలు దేరీ నిదివో ఇప్పు డాతడు నిన్నేలె నెఱగమా ఇదె నేడు కుప్పలుదెప్పలునై గొనకొనె వలపు చెలపచెలపనవ్వు సెలవుల వడిసీని పులకలు మేననెల్లా బొదిగొనెనే మలసి నీనాయకుడు మన్నించుట వినమా కులుకు జన్నులమీద గుదిగొనె వలపు మిసమిసనికళలు మించీ నీమోమున నవె పొసగినపొందు నిన్ను బొదిగొన్నది యెసగి శ్రీవేంకటేశు డేలె నన్ను నీత డిట్టె పస నీచిగురుమోవి బాదుకొనె వలపు
__label__Romantic చెలువపు సేతల శిన్నెకా పెద్ద వలపువేదనల వాడీనయ్యో మొగమునకెగరెడి మొనవాడి గుబ్బలచిగురుబెదవులాడి శిన్నెకా నిగినిగ మెరిచేటి నీలిమేనివానిసొగసు చూచి వాని సొలశీనయ్యో మొగ్గల మొలకల మురిపెపు గన్నులశిగ్గుల చిరునవ్వు శిన్నెకా ఉగ్గున రేపల్లె వుసురు గొనేటివాని దగ్గరి తమకాన దడవీనయో చంకల బంగారు చల్లిన మెఱుగుల చింకబెదరులాడి శిన్నెకా వేంకటపతి గూడి వేడుక తోడుత సుంకుల సోగల సొలశీనయ్యో
__label__Devotional నిన్ను దలచి నీపేరు దలచి నన్ను కరుణించితే నెన్నికగాక అధికుని గాచు టేమరుదు నన్నునధముని గాచుట యరుదుగాక నీకు మదురమౌ టేమరుదు మధురమూ చేదు మధురమౌటే మహిలో నరుదుగాక అనఘుని గరుణింప నరుదుగాదు నీకు ఘనపాపుని నన్ను గాచు టరుదుగాక కనకము గనకము గానేల యినుము కనకమవుటే కడు నరుదుగాక నెలకొన్నభీతితో నిన్ను జెనకితిగాక తలకొన్నసుఖినైన దలచనేల నిన్ను యెలమితో దిరువేంగళేశుడ నాపాల గలిగి నీకృప గలుగ జేతువుగాక
__label__Devotional అదిగాన నీతి శాంతాలన్నిటకి గారణము పదిలమై వివేకించి బ్రదుకగ వలయు తఱచు మాటలాడితే తప్పులెన్నైనా దొరలు పఱచై తిరిగితేను పాప మంటును మెఱసి తిరిగాడితే మిక్కిలి దూరు ముట్టు యెఱకగలవా డిందు నేమఱ డెప్పుడును కన్నవెల్లా జూచితే కడునాస లుప్పతిలు కన్నెలు పెక్కుగూడితే కరగు మేను సన్నలు సారెకునైతే చవుకౌ దొరతనము యిన్నిట నేర్పరైనవా డేమఱ డెప్పుడును మట్టుమీరి నవ్వితే మచ్చరా లూరకే పుట్టు గుట్టులేక నడచితే గొంచపడును నెట్టినె శ్రీ వేంకటేశ నీకు శరణుచొచ్చి యిట్టె నీ దాసుడైనవా డేమర డెప్పుడును
__label__Romantic ఉదయాద్రి తెలుపాయె నుడురాజు కొలువిడె అదనెఱిగి రాడాయె నమ్మ నా విభుడు చన్నులపై ముత్యాల సరు లెల్ల జల్లనాయె కన్నులకు గప్పొదవె గాంత నాకిపుడు కన్నెకలువల జాతి కనుమోడ్చినది మీద వెన్నెల వేసంగి మొగ్గ వికసించె గదవె పువ్వుల లోపలి కురులు బుగులుకొనగా నెఱసె దవ్వుల దుమ్మెద గములు తరమి డాయగను రవ్వసేయశుకపికము రాయడి కోర్వగరాదు అవ్వల నెవ్వతెపసల కలరున్న వాడో పన్నీట జలక మార్చి పచ్చకప్రము మెత్తి చెన్నుగం గొప్పున విరులు చెరువం దురిమి యెన్నంగల తిరువేంకటేశుం డిదె ననుం గూడె కన్నులు మనసు నుం దనియం గరుణించెం గదవే
__label__Romantic చూడరమ్మ చెలులాల సుదతి చక్కదనాలు కూడుకొన్న పతికాంతి గురులే పోలేను మొగము చందురు బోలె ముంచిన యీ యిందిరకు తగినతోడబుట్టు గాతడే కనక నగ వమృతము బోలె నలినాక్షి కదియను తగినపుట్టిన యింటిధనమే కనక సతిగుణమింతాను సముద్రమునే పోలె తతి నాత డీకెకు తండ్రిగనక మితిగా గన్నులు గండుమీనముల బోలె నవి గతి గూడి తమ వారి కడవే కనక తరుణి పాదాలు కల్పతరువుచిగురు బోలె పరగగ దనవెనుబలమంటాను గరిమ శ్రీవేంకటేశు గైకొని పెండ్లాడి యీపె సరవు లాతని బోలె సరసు డంటాను
__label__Devotional అందులకుగాదు నిన్నడిగేది ముందరి పనులకే మొక్కే గాని సకలలోకములకు స్వామివైన నీవు వొకని నన్నేల లేక వొల్ల ననేవా మొకరివై భూమెల్ల మోచి యుండిన నీవు ఆకట నాపరభారా లాప ననేవా పలుజీవులకు నెల్ల ప్రాణమవైన నీవు వొలసి నాలో నుండ నొల్ల ననేవా కలిగి బ్రహ్మదులను కనిపెంచిన నీవు పెలుచనైన నన్ను బెంచ ననేవా వరుస నందరికిని వరదుడైన నీవు యిరవై వరము నాకు నియ్య ననేవా యెరపు లేక శ్రీ వేంకటేశ నాకు నిహమెల్ల కరుణతో నిచ్చితివి కడమలు గలవా
__label__Romantic మిక్కిలి మేలుది అలమేలుమంగ అక్కరతో నిన్నుజూచీ నలమేలుమంగ కొచ్చి కొచ్చి యాళాపించి కూరిమితో బాడగాను మెచ్చీ నిన్ను నిదె యలమేలుమంగ నెచ్చెలులతోడనెల్లా నీగుణాలు సారెసారె అచ్చలాన నాడుకొనీ వలమేలుమంగ వాడలవాడల నీవు వయ్యాళి దోలగాను మేడలెక్కిచూచీ నలమేలుమంగ వీడెము చేతబట్టుక వెస నీవు పిలువగా ఆడనుండి వచ్చె నీడ కలమేలుమంగ యీలీల శ్రీ వేంకటేశ ఇంతచన వియ్యగాను మేలములాడీ నల మేలుమంగ యేలిననీరతులను ఇదె తననేరు పెల్లా ఆలోచనలు నేసీ నల మేలుమంగా
__label__Devotional పరుసము సోకక పసిడౌనా పురుషోత్తముడే బుద్ధిచ్చు గాక భువి భోగములకు బుట్టిన దేహము వివరపు మోక్షము వెదకీనా యివల సకలమును యేలేటి దేవుడు తవిలి రక్షింపుట ధర్మము గాక బెరసి యాసలనే పెరిగేటి దేహము ధర గొంతయినా దనిసీనా అరుదుగ నంతర్యామగు దేవుడు పొరి బెర రేచుటే పొందౌ గాక ఘనమగు సంసారకారణ జీవుడు తన సుజ్ఞానము దలచీనా వెనక మునుప శ్రీవేంకటపతియే కనుగొని మమ్మిటు కాచుట గాక
__label__Devotional కంటిరా వో జనులాల కరుణానిధి యితడు జంట లక్ష్మీదేవితోడ సరుస నున్నాడు వాడివో ప్రతాపసుగ్రీవ నరసింహు డట్టె మూడుమూర్తు లొకరూపై ముంచివున్నాడు వేడి రక్కసులనెల్ల విదళించి వేసినాడు పోడిమి సురల గాచీ భువనాధీశుడు ఇరవైన రవిచంద్రు లితని కన్ను లివిగో ధరణి ననంతవేదము లూర్పులు అరుదై చెలగె బ్రహ్మాండ మీతని నెలవు నిరతి సనకాదులు నిత్యసేవకులు ఘన మైన శంఖుచక్రములతో మెరసీని మనిపె ప్రహ్లాదుని మన్నించె నిదె యెనలేని శ్రీవేంకటేశుడై వున్నవాడు అనిశము సకలాంతరాత్మ తానైనాడు
__label__Romantic వాడే వాడే అల్లరివా డదివో నాడునాడు యమునానదిలోన కాంతలు వలయపుకంకణరవముల నంతంత గోలాటమాడగను చెంతల నడుమను శ్రీరమణు డమరె సంతతపుజుక్కలలో చంద్రునివలెను మగువలు ముఖపద్మములు దిరిగిరానగపడి కోలాటమాడగను నిగిడీ నడుమ నదె నీలవర్ణుడు పగటుతో గమలబంధునివలెను గోపిక లీరీతి గోలాటమాడగ యేపున శ్రీవేంకటేశ్వరుడు వోపెలమేల్మంగ నురమున నిడుకొని దీపించె మణులలో తేజమువలెను
__label__Devotional అయ్యో యేమరి నే నా డప్పు డేమై వుంటినో అయ్యడ నీ దాసి నైతే ఆదరింతుగా అల్లనాడు బాలుడవై ఆవులగాచేవేళ చిల్లర దూడనైతే చేరి కాతువుగా వల్లెగా విటుడవై రేపల్లెలో నుండే నాడు గొల్లెత నయినా నన్ను కూడుకొందుగా మేలిమి రామావతారవేళ రాయి రప్ప నైనా కాలు మోపి బదికించి కాతువుగా వాలి సుగ్రీవులవద్ద వానరమై వుండినాను యేలి నన్ను బనిగొని యీడేర్తువుగా వారిధిలో మచ్చ కూర్మావతారములైన నాడు నీరులో జంతువునైనా నీవు గాతువుగా యీరీతి శ్రీ వేంకటేశ యేలితివి నన్ను నిట్టే మోరతోపున నిన్నాళ్ళు మోసపోతిగా
__label__Romantic పురాణ పురుషుడు భువి నవతరించెను సిరుల జయంతి నేడు సేయరో పండుగలూ శ్రావణ బహుళాష్టమి జందురు డుదయించెను ఆ వేళ రోహిణిని అద్దమ రాతిరి కాడ దేవకి కృష్ణుని గాంచె దేవతలు నుతియించ చేవ దేరె బనులెల్లా సేయరో పండుగలూ నందుని మందకు నేగినాడే వసుదేవుడు కందువ గృష్ణు నెశోదకడ బెట్టి మాయదెచ్చి యిందమని కంసు చేతి కిచ్చితే మాయాదేవి చెంది విడిపంచుకొనె సేయరో పండుగలూ చిన్న కృష్ణుడై పెరిగి చేరి కంసు బొరిగొని యెన్న శ్రీ వేంకటేశుడై ఇందరిగాచీ నిటె వున్నది యలమేల్మంగ వురమున నితనికి చెన్నుమీఱి దాసులెల్ల సేయరో పండగలు
__label__Romantic కందువమీనిచ్చకల్యాణమునకు అందములాయను అదన నివి కలువలసేసలు కలికికి నీకును సొలవక చూచేటిచూపు లివి చిలుకులు మొల్లలసేసలు మీలో నలుగడ ముసిముసి నవ్వులివి తామరసేసలు తలకొనె మీకును మోము మోమొరయుముద్దు లివి సేమంతిసేసలు చెలియకు నీకును చేమిరిగోళ్లచెనకు లివి సంపెంగసేసలు సమరతి మీకును ముంపులవూర్పులమూక లివి యింపుల శ్రీవేంకటేశ చెలి గలసి సంపద దేలితి చనవు లివి
__label__Devotional పొడవైన శేషగిరి బోయనాయడు విడువ కిందరి గాచు వెడబోయ నాయడు పొలసి మీసాల పెద్దబోయ నాయడు మలిగి వీపున గట్టేమంకుబోయ నాయడు పొలమురాజై తిరిగేబోయ నాయడు వెలయ మోటుననుండేవేటబోయ నాయడు పొట్టిపొట్టియడుగులబోయ నాయడు యెందు బుట్టుపగసాధించేబోయ నాయడు బొట్టులమెకమునేసేబోయ నాయడు పట్టపునెమలిచుంగబలుబోయ నాయడు పొంచి శిగ్గెగ్గెఱగనిబోయ నాయడు మించి రాలమీదదాటేమెండుబోయ నాయడు అంచెల శ్రీవేంకటేశుడనేబోయ నాయడు పంచ గాలవేలములబలుబోయ నాయడు
__label__Romantic కోడెకాడు వీడుగదె గోవిందరాజు జోడైన సకులు దాను చొక్కుచున్నాడు పరగగ మేలుకొని పవ్వళించివున్నవా డు సొరిది దేవుళ్లకు చోటిచ్చినాడు యిరవై మోవివిందుల కెదురుచూచున్నా డు తరుణులరతులెల్లా దలపోయుచున్నా డు చెప్పరానిసిరులతో సింగారించుకున్నాడు వుప్పతిల్లు దమకాన నుబ్బుచున్నాడు కుప్పెడుజవ్వాది మేన గుప్పళించుకున్నవాడు అప్పసము సరసములాడుచున్నాడు సారె సారె వలపులు చల్లుకొంటా నున్నవాడు వూరడిం చందరి గలయుచునున్నాడు యీరీతి శ్రీ వేంకటాద్రి నిరవై తిరుపతిలో కూరిములు నెరపుచు కొలువున్నాడు
__label__Devotional సులభపు మార్గములు చుట్టిరానే వుండగాను బలు ప్రయాసపు కర్మబద్ధులైరి జీవులు శ్రీపతిభక్తియనేటి చింతామణి వుండగాను యేపున మోసపొయ్యేరు యేలో జీవులు చేపట్టి నామాంకితపు సిద్ధరసము గలిగి కోపుల నుడిగి పనిగొనరేలో జీవులు అక్కడనే శరణాగతనే వోడ వుండగాను యెక్కి భవవార్ధి దాటరేలో జీవులు తక్కక దాస్యమనేటి ధనము దమకుండగా లెక్కించి కూడపెట్టుకోలేరు యేలో జీవులు అటె శ్రీవేంకటేశు డంతరాత్మై వుండగాను పట్టి కొలువరేలో పైపై జీవులు పట్టపు హరిదాసులు ప్రత్యక్షమై వుండగాను యిట్టే వారికృప చేరుటెన్నడో యీజీవులు
__label__Devotional దేవదేవోత్తమ తే నమో నమో రావణదమన శ్రీ రఘురామా రవికులాంబుధిసోమ రామ లక్ష్మణాగ్రజ భువి భరత శత్రుఘ్నపూర్వజ సవనపాలక కౌసల్యానందవర్ధన ధవళాబ్జనయన సీతారమణా దనుజ సంహారక దశరథ నందన జనక భూపాలక జామాత వినమిత సుగ్రీవ విభీషణసమేత మునిజన వినుత సుముఖ సుచరిత్రా అనిలజవరద యహల్యా శాప మోచన సనకాది సేవిత చరణాంబుజ ఘనతర శ్రీ వేంకటగిరి నివాస అనుపమోదార విహార గంభీరా
__label__Devotional సులభము యిదియే చూచిన దుర్లభ మిదే అలరు సుజ్ఞానులకు అజ్ఞానులకు తీఱు గొన్నాళ్ళకు తెగిన దానఫలము తీఱవు హరిదాసుల దివ్యభోగాలు జాఱు గొన్నాళ్ళకు సకల దేవత్వములు జాఱదు వైకుంఠుని సాలోక్య మోక్షము యింతింతనగవచ్చు నింద్రాదుల సంపదలు యింతనరాదు నీ దాసుల యీ మహామహిమ పంతాన సాధించవచ్చు బహుకర్మతపములు యెంతైన సాధించరాదు యీ హరిభక్తి వుండు తామస గుణము లొక్కొక్క సమయములు వుండవు శ్రీవైష్ణవులవద్ద నెన్నడు అండనె శ్రీ వేంకటేశు డన్ని మాయలు జూపు నిండు తనదాసులకు నిజమాయె మాకు
__label__Devotional కొంచెమును ఘనము గనుగొననేల హరిదలచు పంచమహపాతకుడే బ్రహ్మణోత్తముడు వేదములుచదివియును విముఖుడై హరికథల నాదరించనిసోమయాజికంటె యేదియునులేనికులహీనుడైనను విష్ణు పాదసేవకుడువో బ్రహ్మణోత్తముడు పరమమగువేదాంతపఠన దొరకియు సదా హరిదలచలేని సన్న్యాసికంటె మరిగి పసురముదినెడిమాలయైనను వాడె పరమాత్ము గొలిచినను బ్రహ్మణోత్తముడు వినియు జదివియు రమావిభుని దలపక వృథా తనువు వేపుచు దిరుగతపసికంటె చనవుగల వేంకటేశ్వరుదాసులకు వెంట బనిదిరుగునధముడే బ్రహ్మణోత్తముడు
__label__Devotional కోరుదు నామది ననిశముగుణాధరు నిర్గుణు గృష్ణుని నారాయణు విశ్వంభరు నవనీతాహారు కుండలిమణిమయభూషణు కువలయదళవర్ణాంగునినండజపతివాహనుని నగణితభవహరుని మండనచోరకదమనుని మాలాలంకృతవక్షుని నిండుకృపాంబుధిచంద్రుని నిత్యానందునిని అగమపుంజపదార్థుని ఆపత్సఖసంభూతుని నాగేంద్రాయతతల్పుని నానాకల్పునిని సాగబ్రహ్మమయాఖ్యుని సంతతగానవిలోలుని వాగీశ్వరసంస్తోత్రుని వైకుంఠోత్తముని కుంకుమవసంతకాముని గోపాంగనకుచలిప్తుని శంకరసతిమణినుతుని సర్వాత్ముని సముని శంకనినాదమృదంగుని చక్రాయుధవేదీప్తుని వేంకటగిరినిజవాసుని విభవసదాయినిని
__label__Devotional నందగోపనందనుడే నాటి బాలుడు ఇందు నేడే రేపల్లె నేచి పెరిగేను పువ్వువంటి మఱ్ఱియాకుపొత్తి బవళించనేర్చె యెవ్వడోకాని తొల్లె యీబాలుడు మువ్వంకవేదములను ముద్దుమాట లాడనేర్చె యెవ్వరూ గొంత నేర్పనేటికే వీనికి తప్పుటడుగు లిడగనేర్చె ధరణియందు నాకసముననెప్పుగా రసాతలమున నొంటి తొల్లియే రెప్పలెత్తి చూడనేర్చె రేసీ జెంద్రునందు పగలు గొప్పసూర్యునందు నింక గొత్త నేర్పనేటికే మంచివెన్నబువ్వ లిపుడు మలసి యారగించనేర్చెనంచితముగ శ్రీవేంకటాద్రిమీదను యెంచి యప్పలప్పలనుచు యెనసి కాగిలించనేర్చె దించరాని వురముమీద దివ్యకాంతను
__label__Romantic నీమహిమో నాలోన నిండినవలపుజాడో యేమి సేతు నన్నెప్పుడు వెడయకువయ్యా యెనని నీతో నేను యెంతవడి మాటాడినా తనియదు నామనసు తమి యెట్టిదో వినయముతో రెప్పలువేయక చూచినాను నినుపులై మమతలు నిచ్చ కొత్తలు చలపట్టి నీతోను సారెసారె బెనగిననలయదు నామేను ఆస యెట్టిదో కొలువులో నీవద్ద గూచుండి యెంతనవ్విన తలపులో కోరికలు తరగనిధాన్యాలు కడగి యందాకా నిన్ను గాగిలించుకుండినాను విడువవు చేతులు వేడుకెట్టిదో అడరి శ్రీవేంకటేశ యలమేల్మంగను నేను తొడరి యేలితివి రతులు తరితీపులు
__label__Devotional పాపము చేరువ ప్రాణునికి యేపున బుణ్యం బేదోకాని ముక్కున నున్నది ముంగోపం బిది యెక్కువ శాంతం బిందున్నదో చిక్కని యాసలు చేతిలో నున్నవి గక్కున విరతే కానము గాని కన్నుల నున్నది కామాంధకారము యెన్నిక విజ్ఞాన మెందున్నదో వున్నది నాలుక నూరక దైన్యము యిన్నిట ధైర్యం బెఱుగము గాని అవిగో తనువున ననాచారములు యివల సద్ధర్మం బెందున్నదో వివరి మొసగి శ్రీవేంకటేశ నా భవ మీడేర్చగ బ్రదికితి గాని
__label__Romantic చూడరమ్మ యిదె నేడు సుక్కురారము వేడుక చక్క దనాలు వేవేలైనాడు చప్పుడుతో బన్నీటిమజ్జనముతో నున్నవాడు అప్పుడే ఆదినారాయణునివలె కప్పురకా పామీద గడు బూసుకొన్నవాడు ముప్పిరి బులుకడిగేముత్యమువలె పొసగ నప్పటి దట్టుపుణు గలదుకొన్నాడు కసుగందని కాలమేఘమువలెను సుసరాన మేనునిండా సొమ్మువెట్టుకొన్నవాడు పసల బదారువన్నె బంగారువలెను అలమేలుమంగ నురమందు నిడుకొన్నవాడు యెలమి సంపదలకు నిల్లువలెను అలరుచు శ్రీవేంకటాద్రిమీద నున్నవాడు తలపోసి చూడగ దొంతరకొండవలెను
__label__Devotional నిగమనిగమాంత వర్ణిత మనోహర రూప నగరాజధరుడ శ్రీనారాయణా దీపించు వైరాగ్య దివ్యసౌఖ్యం బియ్యనోపకకదా నన్ను నొడబరుపుచు పైపైనె సంసారబంధముల గట్టేవు నాపలుకు చెల్లునా నారయణా చీకాకు పడిన నాచిత్తశాంతము సేయలేకకా నీవు బహులీల నన్ను కాకుసేసెదవు బహుకర్మముల బడువారు నాకొలదివారలా నారాయణా వివిదనిర్బంధముల వెడలద్రోయక నన్ను భవసాగరముల దడబడ జేతురా దివిజేంద్రవంద్య శ్రీతిరువేంకటాద్రీశ నవనీతచోర శ్రీనారాయణా
__label__Romantic ఎట్టు ధరియించెనో యీ యింతి హృదయంబు పట్టనెట్లోపునో ప్రాణవాయువులు వడియు జెమటలను దుడువ గరాని పన్నీట తడియు బయ్యదయు దత్తరమందు మనసు సుడియు దమకములచే సొలయు నలపుల మేన విడియు బులకలు చూడ వెరగైన మోము మురియుదలపులును జలమునబొదలు మదనాగ్ని నురియుదేహంబు గడు నుదుటుగోరికలు విరియు మానంబు నరవిరి సొలపుమాటలును గురియు మోహజలంబు కొదలుజూపులును వెదచల్లునూర్పులును వెలితైన నవ్వులును సదమదంబైన పలుచనిమేనిపూత అదన శ్రీ తిరువేంకటాద్రీశు కౌగిటను గదిసి యింపుల బొదల గలిగె నీ చెలికి
__label__Devotional పట్టిన వారల భాగ్యమిదే గుట్టు తెలిసితే గురుతు లివీ కామధేనువును కల్పవృక్షమును దామోదర నీ దర్శనము భూమీశత్వము భువనేశత్వము సామజవరద నీ శరణ్యము పరుసవేదియును పరమైశ్వర్యము హరి నిన్ను గొలిచే అనుభవము నిరతభోగములు నిధినిధానములు గరిమ మెఱయు మీ కైంకర్యములూ నిండు భోగములు నిత్యశోభనము కొండలయ్య నీ గుణకథలు అండనె శ్రీ వేంకటాధిప సర్వము మెండుకొన్న దిదె మీ కరుణా
__label__Devotional నాటికి నాడు గొ త్త నేటికి నేడు గొత్త నాటకపు దైవమవు నమో నమో సిరుల రుక్మాంగదుచేతి కత్తిధార దొల్లి వరస ధర్మాంగదుపై వనమాలాయ హరి నీకృపకలిమి నట్లనే అరులచే కరిఖడ్గధార నాకు గలువదండాయ మునుప హరిశ్చంద్రు మొనకత్తిధార దొల్లి పొనిగి చంద్రమతికి బూవుదండాయ వనజాక్ష నీకృపను వరశత్రులెత్తి నట్టిఘనఖడ్గధార నాకు గస్తూరివాటాయ చలపట్టి కరిరాజు శరణంటే విచ్చేసి కలుషము బెడబాపి కాచినట్టు అలర శ్రీవేంకటేశ ఆపద లిన్నియు బాపి యిల నన్ను గాచినది యెన్న గతలాయ
__label__Devotional రెక్కలకొండవలె మీరిన బ్రహ్మాండమువలె వెక్కసమైన తేరుపై వెలసీని దేవుడు బిఱబిఱ దిరిగేటి పెనుబండికండ్లతో గుఱుతైన పడగెల గుంపులతో తఱితో ధరణి గ్రక్కదల గదలెను తేరు మెఱసీ వీధివీధుల మేటియైన దేవుడు ధగధగమను నాయుధపు మెరుగులతోడ జిగిమించు బగ్గముల చేరులతో పగటు రాకాసులపై బారీనదె తేరు నిగిడి నలుదిక్కుల నీటు చూపీ దేవుడు ఘణఘణ మనియెడి గంటల రవముతోడ ప్రణుతి నలమేల్మంగ పంతాలతోడ రణములు గెలిచి మరలెనదే తిరుతేరు గణుతికెక్కెను శ్రీవేంకటగిరిదేవుడు
__label__Devotional ఇతర దేవతల కిది గలదా ప్రతి వేరీ నీ ప్రభావమునకు రతిరాజజనక రవిచంద్రనయన అతిశయ శ్రీవత్సాంకుడవు పతగేంద్రగమన పద్మావతీపతి మతి నిను దలచిన మనోహరము ఘనకిరీటధర కనకాంబర పావనక్షీరాంబుధివాసుడవు వనజచక్రధర వసుధావల్లభ నిను బేరుకొనిన నిర్మలము దేవపితామహ త్రివిక్రమ హరి జీవాంతరాత్మక చిన్మయుడా శ్రీవేంకటేశ్వర శ్రీకర గుణనిధి నీవార మనుటే నిజసుఖము
__label__Romantic నీకు నాకెకు గలదే నేడు గొత్తలా సరసము కోకొమ్మనీ నదే అందుకొనవయ్య విడెము
__label__Devotional కదిరి నృసింహుడు కంభమున వెడలె విదితముగా సేవించరొ మునులు ఫాలలోచనము భయదోగ్రముఖము జ్వాలామయ కేసరములును కాల రౌద్ర సంఘటిత దంతములు హేలాగతి ధరియించుక నిలిచె ముడివడు బొమ్మలు ముంచిన వూర్పులు గడగడ నదరెటి కటములును నిడుద నాలికెయు నిక్కు గర్ణములునడియాలపు రూపై తా వెలసె సకలాయుధములు సహస్ర భుజములు వికట నఖంబులు వెస బూని వెకలి యగుచు శ్రీ వేంకటేశ్వరుడె ప్రకటపు దుష్టుల భంజించె నిదివో
__label__Romantic ఊరకే నన్నిటు దూరి వుప్పతించేవు యేరీతి తక్కరియౌటా యెఱగవు నీవు ఆతడు వాసులెక్కించి ఆటకానకుబెట్టితే యేతులకుగాతాళించి యేలచూచేవే రాతిరిబగలు దాను రచ్చ లెందోసేసి వచ్చి యీతల సటలు సేసే దెఱగవు నీవు తానే సన్నలు సేసి తగవుల బెట్టితేను పేనిపట్టుక నీవేల పెనగాడేవే ఆనుకొని వాడవారి నందరిబెండ్లాడివచ్చి యీనేరువులు చూపేది యెఱగవు నీవు శ్రీ వేంకటేశ్వరుడు చేరి యిద్దరిగూడితే చేవమీర నీవేల సిగ్గువడేవే వేవేలుసతులకు వేరేసేసవెట్టివచ్చి యీవిధాన మొఱగేది యెఱగవు నీవు
__label__Devotional అవధారు సకలలోకైకనాథ సువర్ణరూపమైన సుగ్రీవ నారసింహా అరుదుగ మీరు సింహాసనముపై నుండగ యిరుగడ సేవించేరు ఇంద్రాదులు పరగ నెట్టనెదుట ప్రహ్లాదు డున్నవాడు సొరిదినే చిత్తగించు సుగ్రీవ నారసింహా చాపలపు హిరణ్యుని సమయించి వున్నమీకు చేపట్టి మొక్కేరు వశిష్ఠాదులు యే పొద్దు మీ తొడమీద నిందిర గాచుకున్నది చూపుల గరుణ నించు సుగ్రీవ నారసింహా లలితముగ నీవు జగములు రక్షించగా వలనుగ బొగడేరు వ్యాసాదులు యెలమి శ్రీవేంకటేశ ఇందునందు నెలకొని సులభమూర్తివైతివి సుగ్రీవ నారసింహా
__label__Romantic కుందణంపుమై గొల్లెత తా నెందును బుట్టని యేతరి జాతి కప్పులు దేరేటి కస్తూరి చంకల కొప్పెర గుబ్బల గొల్లెత చప్పుడు మట్టెల చల్లలమ్మెడిని అప్పని ముందట హస్తిణిజాతి దుంప వెంట్రుకల దొడ్డతురుముగల గుంపెన నడపుల గొల్లెత జంపుల నటనల జల్లలమ్మెడిని చెంపల చెమటల చిత్తిణిజాతి వీపున నఖములు వెడవెడ నాటిన కోపపు జూపుల గొల్లెత చాపున కట్టిగ జల్లలమ్మెడిని చాపేటి యెలుగున శంకిణిజాతి గారవమున వేంకటపతి కౌగిట కూరిమి బాయని గొల్లెత సారెకు నతనితో చల్లలమ్మెడిని బారపుటలపుల పద్మిణిజాతి
__label__Devotional ఇహమెట్టో పరమెట్టో ఇక నాకు సహజమై హరియే శరణము నాకు చిత్తమిది యొకటే చింత వేవేల సంఖ్య పొత్తుల హరి దలచ బొద్దులేదు జొత్తుల కన్నులు రెండు చూపులైతే ననంతాలు తత్తరించి హరిరూపు దగ్గరి చూడలేదు చేతు లివియు రెండే చేష్టలు లక్షోపలక్ష యీతల హరి బూజించ నిచ్చ లేదు జాతి నాలిక వొకటే చవులు కోటానగోటి రీతి హరినామ ముచ్చరించ వేళ లేదు వీనులివి రెండే వినికి కొలదిలేదు వూని హరిభక్తి విన బుద్ధిలేదు యీనటన శ్రీవేంకటేశుడిటు చూచినను తానే యేలె నిక దడబాటు లేదు
__label__Devotional పరమాత్మడవు నీవు పరంజ్యోతివి నీవే యిరవుగ గంటి వింటి నిదివో నీరూపము పెక్కురోమకూపముల పెనుబ్రహ్మాండాలు మోచే వెక్కసపు నీకు ద్రివిక్రమాకృతి యేమి అక్కడ వేదశ్రుతి యత్యతిష్ఠద శాంగుల మెక్కువయని పొగడీ నిదివో నీరూపము వెడక జీవులలోనే వేవేలు రూపుల నీకు యెదిటి దశావతారాలేమి యరుదు అదె విశ్వతోముఖ యనంతమూర్తివని యిదె శ్రుతి వొగడీని యిదివో నీరూపము దిందుపడి సురలు నీతిరుమేన బొడమగ యిందరు నీవేయవుట యేమి యరుదు యెందును శ్రీ వేంకటేశ యేకో నారాయణ యిందులో శ్రుతి చాటీ నిదివో నీరూపము
__label__Devotional ఏ వుపాయము నెఱుగ యిదె నీకు విన్నపము శ్రీవల్లభ నీవే రక్షించుకోనీ బంటను కొందరు తపోమహిమ గోరి దొడ్డవా రవుదురు పొంద జదివి కొందరు పూజ్యు లౌదురు కందువ పుణ్యమున స్వర్గ మేలుదురు కొందరు ముందే నేనైతే నీ ధర్మమున నుండేవాడను తమ యాత్మనే తలచి ధన్యు లౌదురు గొందరు తిమిరి దానాలు చేసి దివ్యు లౌదురు గొందరు నెమకి కాయసిద్ధిచే నిత్యు లౌదురు గొందరు ప్రమదాన నేనైతే నీ ప్రభావమువాడను గట్టిగా సత్యమే ఆడి ఘను లౌదురు గొందరు పట్టిన వ్రతములను బ్రదుకుదురు గొందరు యిట్టె యలమేలుమంగ నేలిన శ్రీవేంకటేశ పట్టి నేనైతే నిన్ను బాడేటివాడను
__label__Devotional ఈ సురలీ మునులీ చరాచరములు యీ సకలమంతయు నిది యెవ్వరు ఎన్నిక నామము లిటు నీవైయుండగ యిన్నినామముల వారిది యెవ్వరు వున్నచోటనే నీవు వుండుచుండగ మరి యిన్నిటా దిరుగు వారిది యెవ్వరు వొక్కరూపై నీవు వుండుచుండగ మరి తక్కిన యీరూపములు తా మెవ్వరు యిక్కడనక్కడ నీవు యిటు ఆత్మలలోనుండ మక్కువ నుండువారు మరి యెవ్వరు శ్రీవేంకటాద్రిపై చెలగి నీవుండగా దైవంబులనువారు తా మెవ్వరు కావలిసినచోట కలిగి నీ వుండగ యీవిశ్వపరిపూర్ణు లిది యెవ్వరు
__label__Devotional జతనము జతనము సర్వేశు నగరిది బతుకుదోవ యిదె బడకరము హృదయములోపల నీశ్వరుడున్నాడు పదిలము మనసా బడకరము తుద నల కామాదుల జొర నియ్యక పదరక కావుము బడకరము యెంచుకొనీనిదే యేలిక మిము నిక పంచభూతములాల బడకరము మించిన పురి తొమ్మిదివాకిళ్లను పంచుక వున్నారు బడకరము నడుమ నడుమ బ్రాణములాలా మీరు బడివాయకుండరో బడకరము యెడయక శ్రీవేంకటేశ్వరునకు మీరు బడలక కొలువరో బడకరము
__label__Devotional ఇందిరానామ మిందరికి కుందనపుముద్ద వో గోవింద అచ్చుతనామము అనంతనామము ఇచ్చినసంపద లిందరికి నచ్చినసిరులు నాలుకతుదలు కొచ్చికొచ్చీ నోగోవిందా వైకుంఠనామము వరదనామము ఈకడనాకడ నిందరికి వాకుదెరపులు వన్నెలు లోకాల గూకులు వత్తులు నోగోవిందా పండరినామము పరమనామము ఎండలువాపెడి దిందరికి నిండునిధానమై నిలచినపేరు కొండలకోనేటివోగోవిందా
__label__Devotional ఎంత చదివి చూచిన నీతడే ఘనము గాక యింతయు నేలేటి దైవ మిక వేరే కలరా మొదల జగములకు మూలమైనవాడు తుద బ్రళయమునాడు తోచేవాడు కదిసి నడుమ నిండి కలిగివుండెడివాడు మదనగురుడే కాక మఱి వేరే కలరా పరమాణువైనవాడు బ్రహ్మాండమైనవాడు సురలకు నరులకు జోటయినవాడు పరమైనవాడు ప్రపంచమైనవాడు హరి యొక్కడే కాక అవ్వలను గలరా పుట్టుగులయినవాడు భోగమోక్షాలైనవాడు యెట్టనెదుర లోనను యిన్నిటివాడు గట్టిగా శ్రీవేంకటాద్రి కమలాదేవితోడిపట్టపుదేవుడే కాక పరు లిక గలరా
__label__Romantic మగువలు చూడరమ్మా మరుడు సేసినమాయ యిగిరించె జక్కదన మేమి చెప్పేదే కందులేని చందురులో గలువరేకులు వుట్టె అందులోనే మల్లెదండ లవి మించెను కందువ గమ్మర నవే కాయజునియమ్ము లాయ యిందుముఖిచెలు వింక నేమి చెప్పేదే ఆకసముమీద గొండ లాదరువు లేక పుట్టె ఆకడ నాపొంత దీగె లవి మించెను కైకొని యా తుదలనే కమలము లుదయించే యీకాంత భావ మిది యేమి చెప్పేదే పాయపుమెఱుగు దీగె బగడపు బండు వండె చాయ శ్రీవేంకటపతి చవిగొనెను మోయుచు నిద్దరిలోన ముత్యాలవాన వుట్టే యీయతివసొబ గింక నేమి చెప్పేదే
__label__Devotional ఏ లోకమున లేడు యింతటి దైవము మరి జోలి దవ్వితవ్వి యెంత సోదించినాను మంచిరూపున నెంచితే మరుని గన్నతండ్రి ఇంచుకంత సరిలేదు ఇతనికిని మించు సంపదలనైతే మేటిలక్ష్మీకాంతుడు పొంచి యీతనికి నీడు పురుడించగలరా తగ బ్రతాపమునను దానవాంతకు డితడు తగుల నీతని మారుదైవాలు లేరు పొగరు మగతనాన బురుషోత్తము డితడు వెగటై యీతనిపాటి వెదకిన లేరు పట్టి మొదలెంచితేను బ్రహ్మ గన్నతండ్రితడు మట్టున నింతటివారు మరి వేరి ఇట్టే శ్రీవేంకటేశుడీగికి వరదుడు ట్ట కొట్టగొన నితరుల గురిసేయగలరా
__label__Romantic వనితకు బతి కిదె వసంతము దినదినము నమరె తిరుమలమీద పుప్పొడి వసంతము పొసగె రమణునికి కప్పురవసంతము కాంతకును కొప్పెరల నెదురుగ గుంకుమ పన్నీరు నించి కుప్పెల జల్లులాడేరు కోనేటికాడ జవ్వాదివసంతము చతురుడు గై కొనె పువ్వుల వసంతము పొలతి కిదె రవ్వగా బండ్లపై రాసులు వోసుక నవ్వుతా వేటులాడేరు నడిమించింతాడ గందపు వసంతము గడు శ్రీవేంకటపతి అందె కస్తూరివసంత మలమేల్మంగ చిందుచు దట్టుపుణుగు చిమ్ముచు గూడాడేరు సందడి సమరతుల సంపెగకాడ
__label__Romantic నీతో నవ్వగలమా నెరజాణవు గాతసేయ కెట్టైనా గరుణించవయ్యా గోవులనెల్లా గాచి గొల్లెతలపొందు సేసి కోవిదుడ వైతివి గోవిందరాజా వావు లొక్కటిగా జేసి వన్నకాడవై తిరిగి గొవాళుడ వైతివి గోవిందరాజ దూడల గొనాళ్లు గాచి తూలేటివుట్లు గొట్టి కూడుకొంటివి బాలుల గోవిందరాజ వేడుకకాడ వేవేలు సేతలు సేసి కోడెకాడ వైతివి గోవిందరాజ చిఱుతవాడవై నీవు చీరలు దొంగిలుకొని కొఱతలు మాన్పితివి గోవిందరాజ యెఱిగి శ్రీ వేంకటాద్రి నిందరిని బెండ్లాడి గుఱిగా నిలిచితివి గోవిందరాజ
__label__Devotional వెరపులు నొరపులు వృధా వృధా ధరపై మరయంతయును వృధా తడయక చేసినదానంబులు వృథ యెడనెడ నెఱిగిన యెఱుక వృథా వొడలిలోనిహరి నొనరగ మతిలో దడవనిజీవమె తనకు వృథా జగమున బడిసినసంతానము వృథ తగిలి గడించినధనము వృథ జగదేకవిభుని సకలాత్ముని హరి దెగి కొలువనిబుద్దియును వృధా పనివడికూడిన పరిణామము వృథ వొనరగనుందినవునికి వృథా ఘనుడుగు తిరువేంకటగిరి హరిగని మననేరని జన్మములు వృథా
__label__Devotional శ్రీపతి నీ కెదురుచూచేనాకు నిట్లనే దాపై నేడిపుడె ప్రత్యక్షముగావే పదునాలుగేండ్లును బాసి నీ కెదురుచూచే యదన గుహునికి బ్రత్యక్షమైతివి కదిసి నీ శరణంటే కరి రాజు నెదుటను అదివో తొల్లియు బ్రత్యక్షమైతివి ప్రక్కన నహల్య శాప విమోచనముగాగ అక్కర తోడుతను బ్రత్యక్షమైతివి చక్కగా దపము సేసే శబరియెదుట నీవు అక్కడ నా డందును బ్రత్యక్షమైతివి భావించినట్టు మతి బరమ యోగులకెల్ల తావుకొని నిచ్చలు బ్రత్యక్షమైతివి శ్రీ వేంకటేశ నిన్ను జింతించు మాబోంట్లకు దైవమవై యిప్పుడే ప్రత్యక్షమైతివి
__label__Devotional సహజాచారములెల్లా సర్వేశ్వరునియాజ్ఞే అహమించి నమ్మకుండు టదియే పాషండము నిద్దిరించువానిచేతి నిమ్మవంటివలెనే చద్దికర్మములు తానే జారితే జారె పొద్దువొద్దు తనలోన భోగకాంక్ష లుండగాను అద్దలించి కర్మ మొల్లననుటే పాషండము కలగన్నవాడు మేలుకనినటువలెనే తలగి ప్రపంచ మెందో దాగితే దాగె యిల నీదేహము మోచి యింతా గల్లలనుచు పలికి తప్పనడచే భావమే పాషండము ధర నద్దము చూచేటి తనరూపమువలె గరిమతో దనయాత్మ కంటే గనె సరుస శ్రీవేంకటేశుసాకార మటు గని కరగి భజించలేని కష్టమే పాషండము
__label__Romantic కొలవిలోన మును గోపికలు మొలక నవ్వులతో మ్రొక్కిరి నీకు పిరుదులు దాటిన పించెపుటలకల తురుములు వీడగ దొయ్యలులు అరిదినితంబములందునె దాచుక మురిపెపు గరముల మొక్కిరి నీకు నిద్దపు మానము నెలతలు లోగుచు గద్దరి తొడలనె కట్టచును ముద్దుటుంగరంబుల కరములతో ముద్దులు గునియుచు మొక్కిరి నీకు పాలిండ్ల పెనుభారంబుల కరమూలపు మెఱుగులు ముంచగను వేలపు బ్రియముల వేంకటేశ నిను మూలకు బిలుచుచు మొక్కిరి నీకు
__label__Devotional తీపనుచు చేదు తెగదిని వెనక బడరాని ఆపదలచేత బొరలాడేముగాన అప్పుదీరినదాకా నలవోకకైనవారెప్పుడును దమవార లేలౌదురు అప్పటప్పటికి బ్రియ మనుభవింపుచు మమత చెప్పినటువలె దాము సేయవలె గాక పొందైనవారమని పొద్దు వోకకు దిరుగుయిందరును దమవార లేలౌదురు కందువగు తమకార్యగతులు దీరినదాక సందడింపుచు బ్రియము జరపవలె గాక తెగని కర్మము దమ్ము దిప్పుకొని తిరిగాడ ఆగడుకోరిచి పెక్కులాడ నేమిటికి తగవేంకటేశ్వరుని దలచి యిన్నిటా దాము విగతభయులయి భ్రాంతి విడువవలె గాక
__label__Romantic తనకు బుద్దిచెప్పేటి దాననా నేను చనవున విన్నవించే సమ్మతించుమనవే బడివాయకుండితేను పాయమే కామధేనువు యెడయని పతులకు నింతులకును చిడిముడి మానితేను చిత్తమే తనచుట్టము తడయక రమణుని దలచుకొమ్మనవే వదలక కూడుండితే వలుపే సామ్రాజ్యము సదరాన బైకొనేటి జాణలకును కదిసి వెత మానితే కాయమే నిధానము యెదలోన తన్నుదానె యెరుగుకొమ్మనవే కందువలొనగూడితే కాగిలే కల్పతరువు సందడి బెనగ నేర్చే సరసులకు యిందరిలో శ్రీ వేంకటేశుడు నన్నేలినాడు మందలించి యిట్లానే మన్నించుమనవే
__label__Romantic అన్నిటా జాణవు నీకు నమరు నీజవరాలు కన్నుల పండుగగాను కంటిమి నే డిపుడు సేయని సింగారము చెలియ చక్కదనము మోయనిమోపు గట్టిముద్దు జన్నులు పూయకపూసిన పూత పుత్తడి మేనివాసన పాయనిచుట్టరికము పైకొన్న చెలిమి గాదె బోసినమణులు కనుచూపు తేటలు వీదివేసిన వెన్నెల వేడుకనవ్వు పోదితో విత్తినపైరు పొదిలిన జవ్వనము పాదుకొన్న మచ్చికలు పరగువలపులు పుట్టగా బుట్టన మేలు పోగపు సమేళము పెట్టె బెట్టన సొమ్ములు పెనురతులు యిట్టె శ్రీవేంకటేశ యీ యలమేలుమంగను నెట్టన గూడితి వీకె నిండిన నిధానము
__label__Devotional కైకొనవయ్యా కరివరదా నీకే శరణము నిలింపవరదా పాండవవరదా పద్మజుని యజ్ఞ గుండములో నున్న గురువరదా మెండుగ ధ్రువునిని మెచ్చినవరదా దండము నీ కిదె ద్రౌపది వరదా బలివరదా యంబరీషవరదా వలనగు నక్రూరవదరా బలిమి నటించిన ప్రహ్లాదవరదా కొలిచెద మిదె నిన్ను గుచేలుని వరదా నారదవరదా నమో శుకవరదా సారస గుణ విభీషణవరదా కారుణ్య శ్రీవేంకటగిరివరదా చేరి నుతించెద శ్రీపతి వరదా
__label__Romantic ముద్దు గారీ జూడరమ్మ మోహనమురారి వీడె మద్దులు విరిచిన మా మాధవుడు చల్ల లమ్మ నేరిచినజాణ గొల్లెతల కెల్ల వల్లెతాడు మా చిన్న వాసుదేవుడు మొల్లపు గోపికల మోవిపండులకు నెల్ల కొల్లకాడు గదమ్మ మా గోల గోవిందుడు మందడిసానుల కమ్మని మోముదమ్ములకు చెందినతుమ్మిదవో మా శ్రీకృష్ణుడు చంద మైన దొడ్డివారి సతులవయసులకు విందువంటివా డమ్మ మా విఠ్ఠలుడు హత్తిన రేపల్లెలోని అంగనామణుల కెల్ల పొత్తుల సూత్రము మా బుద్దుల హరి మత్తిలి వ్రేతెల నిండుమనసుల కెల్లాను చిత్తజునివంటివాడు శ్రీవెంకటేశుడు
__label__Devotional ఇంతిజవ్వనవనాన నిన్నియు నెలకొనెను వంతులవాసులతోడ వలరాచపౌజులు కుతిలాలు మాని సరి గూచున్నవి చూడవే సతి యురముమీదట చక్రవాకాలు గతిగూడ గుంపుగట్టి కాపురము సేసీనవే మితిమీరి శిరసుపై మేటితుమ్మిదలు కలికితనాలతోడ గడు మించీగదవే జలజాక్షివమోముననే చకోరములు పలుకులలోననే పాదుకొనె నిపు డిట్టె చెలరేగి మోవిమీద చిలుకమొత్తములు తగు శ్రీవేంకటేశ్వరుదండ నిల్చీ జూడవే మగువ నడపులనే మంచిహంసలు మిగుల రతివేళను మెరసీ దా మిన్నిటాను పగటు గుత్తికలోన పావురములు
__label__Devotional వేవేల చందాలవాడు విఠలేశుడు భావించ నలవిగాని పరమాత్ము డితడు సతతము రుక్మిణీ సత్యభామల నడుమ రతికెక్కిన సింగారరాయ డితడు చతురత సనకాది సంయమీంద్రులమతినతిశయిల్లేటి పరమానంద మితడు దేవతల కెల్లాను దిక్కు దెసై వెలుగొంది తావుకొన్న యట్టి యాధార మీతడు మూవంక గొల్లెతలు మున్ను సేసిన తపము కైవశమై ఫలించిన ఘన భాగ్య మితడు వరముతో యశోద వసు దేవాదులకు పరగిన కన్నులపండు గీతడు పిరులు మించినయట్టి శ్రీ వేంకటాద్రిమీదినిరతి దాసుల పాలి నిధాన మితడు
__label__Devotional ఎండలోనినీడ యీమనసు పండు గాయసేయబనిలేదు మనసు వానచేతకములవలెనాయ మనసు గోనెబట్టినబంకగుణమాయ మనసు మానజిక్కినకోలమతమాయ మనసు తేనెలోపలియీగ తెఱగాయ మనసు గడిరాజుబదుకాయ కడలేని మనసు నడివీది పెసరాయ నయమైన మనసు గడకుగట్టినపాతగతి దోచె మనసు అడుసులోపలికంబమై తోచె మనసు తెరవుచూపినజాడ దిరుగు నీమనసు మరుగజేసినచోట మరుగు నీ మనసు తిరువేంకటేశుపై దిరమైన మనసు సిరిగలిగినచోట జేరు నీమనసు
__label__Devotional కొలువరో మొక్కరో కోరి తలచరో చెలగి మనల రక్షించీని వీడె పాయపువాడు నల్లబల్లిచెన్నుడు వేయినామములవెన్నుడు పాయకకొల్చిన భక్తప్రసన్నుడు యీయెడనే వరములు యిచ్చీని వీడే పరిపూర్ణుడు మహానుభావుడు తిరమగు దేవాధిదేవుడు పరమానందస్వభావుడు గరిమె గరుణతో గాచీని వీడె తెలియు డీతడె దేవాగ్రగణ్యుడు వలనుగ యోగీంద్రవరేణ్యుడు అలరగ శ్రీవేంకటాచలేశపుణ్యుడు నలి బ్రసన్నుడై నవ్వీని వీడె
__label__Romantic కూరిమి గలితే జాలు కోపించినా మేలువో ఆరయ నోరమణుడ అంతాను మేలువో మనసున నీవు నన్ను మఱవకున్నా జాలు యెనసి నీ వేడనున్నా నియ్యకోలే పో ననుపువలపు నీవు నాపై జల్లితే జాలు వెనక నీవు వేమన్నా వేడుకలో పో పాయము నీ మేనిమీద పచ్చిగా నుండతే జాలు రాయడి విరహమైన రాజ్యపదవి యేయెడ నీచూ పొకమా టిటు పైబారితేజాలు నాయములు దప్పి నీవు నడచినా మేలువో పానుపుపై కూడి నాకు పంతమిచ్చితే జాలు కానని కన్నుల నీబింకాలు మేలేపో ఆనిన శ్రీ వేంకటేశ అంతలో నన్నేలితివి కోనల నీ కొనగోరిగుఱుతులు మేలువో
__label__Devotional పనిగొను వారల భాగ్యమిది వెనక ముందరికి వివేక మొకటే బలు పుణ్యములకు బాపములకు గురి కలియుగ మొకటే కలది చెలగి సేయటకు సేయించుటకును తలపూ నొకటే తనలో గలది మోదపు భోగము మోక్షమునకు గురి యీదేహ మొకటే యెత్తినది గోదిలి కడు గుంగుటకు నెక్కుటకు యీదెస విజ్ఞానమిదియే కలది ఆర్మిలి దుః కర్మం బొకటే కలది కూర్మి శ్రీవేంకట గురుదైవము గనుధర్మమున కతని దాస్యమే కలది
__label__Romantic ఏమిచెప్పేవే మాతో నింపులైన నీ సుద్దులు ప్రేమము గలవారికి పెనగులా టరుదా నవ్వుతా మాటలాడేవు నయగారాలే సేసేవు యివ్వల నీకతడు మోహించు టరుదా వువ్విళ్లూర నేపొద్దు నొద్దనే కాచుకుండేవు నివ్వటిల్ల చనవులు నీకు నిచ్చుటరుదా తేలించి చూచేవు తేనేలమోవి చూపేవు కోలుముందై పతి మరుగుట యరుదా తాలిమితో సన్నలనే తరితీపులే చల్లేవు వాలాయించి నీకతడు వసమవు టరుదా ఇచ్చకములే సేసేవు యిన్నిటా మెప్పించేవు కొచ్చి శ్రీవేంకటేశుడు గూడుటరుదా నిచ్చలు నన్నేలించేవు నీ వలమేలుమంగవు యిచ్చట నీకిత డిట్టె యిరవౌటరుదా
__label__Devotional శ్రీపతి నీయాజ్ఞ సేసెద మిదివో పూపల మాయల బొరలగనేలా కాయము సుఖదుఃఖములకు మూలము పాయము యింద్రియపరవశము ఆయము రెంటికి నన్నపానములు మోయని మోపిది ములుగగనేలా తలపు పుణ్యపాతకముల మూలము కలిగిన పుట్టువు కర్మగతి ఫల మిది రెంటికి బలుసంసారము కలిగిన వెట్టికి కాదననేలా జీవు డింతటా సృష్టికి మూలము భావము బ్రకృతికి బ్రపంచము చేవగ రెంటికి శ్రీవేంకటేశ్వర నీ వంతరాత్మవు నెమకగనేలా
__label__Romantic అవసరము గాదు అండకు జనకురె యివల జనవరు లెంతయినాను పలుకుల గొరగ పంతము విసరగ చెలితో జెలువుడు చెనకీని వలపులు వంచగ వాలు ముంచగ నలుగడ నాపెతో నవ్వీని చిత్తము గరగగ సిగ్గులు మొరగగ హత్తి యతడు సతి నలమీని పొత్తులు గలయగ భోగము వెలయగ వొత్తి యాపెపై నొరగీని భావము చొక్కగ పలుకులు చక్కగ దేవుడు దేవుల దెలిపీని తావులు చల్లగ తతి నొల్లగే యాపె శ్రీవేంకటేశుడు జిగి గూడీని
__label__Romantic ఎండలు రేయెండలుగా నిరువంకజూచువాడు కొండలు గోట్లునయిన గుణములవాడు పాలవెల్లి కొండమీద బల్లెగట్టినవాడు పాలలోని పాపడన్న ప్రాణమైనవాడు పాల బుట్టినట్టికూడు పంచిపెట్టినవాడు పాలునేయి ముచ్చిలించి బదికినవాడు అలపోతువానితోడ నంటినమేనివాడు ఆలగాపరులతోడ నాడినవాడు ఆలజాలమైన నీటనలర దేలినవాడు ఆలపోతు కొండమీద ననువైనవాడు పాపరేని మేను దన పానుపు వేసినవాడు మోపరయి సకలము మోచినవాడు కోపము శాంతములేని కొండలకోనేటివాడు పాపము బుణ్యము లేక బదికినవాడు
__label__Devotional సురలు సంతోషించి రసురలెల్లా నడగిరి తొరలి దిక్కుల దేవదుందుభులు మొరసె కడగి వసుదేవుని కాంత దేవకిదేవికి వుడివోని వేడుక జంద్రోదయవేళ కొడుకై జన్మించినాడు కూరిమి శ్రీకృష్ణుడు నడురేయి నిదే శ్రావణబహుళాష్టమిని రేపల్లె కెమున దాటి రేతిరే తెచ్చి తండ్రి పాపని యశోదవద్ద బండగ బెట్టి ఆపొద్దే మధురలోని కాడుబాప దెచ్చుకొనె కోపగించి కంసుని మార్కొనె నందనందని పురుడు వెళ్లెను మరి పుణ్యావాజన సేసిరి మురిపేన గొల్లెతలు ముద్దాడిరి అరిది శ్రీవేంకటేశు డలమేలుమంగపతై యిరవై కొల్చినవారి నిందరి రక్షించెను
__label__Devotional హరికి లంకిణీహంత కంతర మిట్టున్నది కరుణ నింత మన్నించె కమలావిభుడు విశ్వరూపు చూపినాడు విష్ణుడు దొల్లి యట్టె విశ్వరూపాంజనేయుడు వీడె చూపెను శాశ్వతుడై యున్నవాడు సర్వేశ్వరుడు వీడే శాశ్వతుడై యున్నవాడు జగములో నీతడు ప్రాణవాయుసంబంధి పరమాత్మడు అట్టె ప్రాణవాయుసుతుడు పవనజుడు రాణింప రవివంశుడు రామచంద్రుడు తాను నాణెపు రవిసుతుని నమ్మిన ప్రధాని దేవహితార్థముసేస ద్రివిక్రముడు అట్టె దేవహితార్థమే జలధిలంఘనుడు శ్రీవేంకటేశుడు చిన్మయమూర్తి తాను కోవిదుడు జ్ఞానమూర్తి గొప్పహనుమంతుడు
__label__Romantic ఆతని గూడినప్పుడే అన్నియు సాదించవమ్మా రాతిరాయ నికనైనా రమ్మనవమ్మా అంపినమాట కుత్తర మానతియ్యవమ్మా వంపుమోముతో నలుక వలదమ్మా పంపుడుచెలుల మింతే పలుక విదేమమ్మ చెంప జారినతురుము చెరుగుకోవమ్మా తమకించే పతితో నీతలపు లేమందుమమ్మ కొమరు జూపులలోన కోపమేలమ్మా జమళి నిద్దరి కూడిగములవారమమ్మ చెమరించే మేనెల్లా జిన్న బోకువమ్మా యెదురుగా వచ్చు నాత డిట్టె మమ్మంపవమ్మ కదిసితి విత నీకు గడుమేలమ్మా యెదుట శ్రీవేంకటేశు డేగివచ్చి నిన్ను గూడె వదలడు దిన మిట్టె వచ్చీ నోయమ్మా
__label__Devotional ఏటి బిడ్డ గంటివమ్మ యెశోదమ్మ గాటపు దేవతలెల్ల గాచుకున్నా రితని చెక్కుమీటి పాలువోయి చేరి నోరు దెరచితే పక్కునను బొడచూపె బ్రహ్మాండాలు అక్కున నలముకొంటే నంగజతాపము మోచె మక్కువకు వెరతుము మాయపు బాలునికి పొత్తులలో నుండగానె భుజాలు నాలుగుదోచె యిత్తల బాలునికేవి యిటువంటివి యెత్తుకొన్న వేకమై యెవ్వరికి వసగాడు హత్తిచూడ వెరతు మీ యారడిబాలునికి తేఱి వీనితోడిముద్దు దేవలోకము పనులు మీఱి యేవి చూచినాను మితిలేనివి ఆఱడిగొల్లెతలము అట్టె కూడి యాడితిమి వేఱు సేయ వెరతు శ్రీవేంకటాద్రిబాలుని
__label__Devotional దైవమూ నొక్కడె తాను నెప్పటివాడె సేవించినకొలదినే చేకూడు శుభము మింట సూర్యు డొక్కడై మించి యూడు గాలముల అంటి గుణములు వేరులై తోచీని దంట కిరణము లేమీ దాచడు కొన్ని దేడు వెంట దగ్గరినపాటి వెలుగిచ్చు నతడు అంది దేహ మొక్కటే ఆకటి భోజనమున అందపు రెండు భావములై తోచీని పొందిన ఆకలి యెందు బోదు కొత్తగా రాదు అంది భుజించినపాటి యానందము తలపులోని నాడె తగ శ్రీ వేంకటేశుడు కలడంటే గలిగి గక్కన దోచీని పిలువ నెందును బోడు పిలువకుండితే రాడు తెలిసిన కొలదినే దిక్కయి నిలుచును
__label__Romantic పాలు దాగె వెన్న దినె బానల పెరుగు జుఱ్ఱె సోలి కాగులనేతులు చూరలాడె నమ్మా చిన్నవాని ఆరడి సేసినట్లు వుండు గాని యెన్నెన్నిపోకిళ్ల బోయ్యీ యీకృష్ణుడు కన్నెలు ముద్దాడ బోతే గంటి సేసి మోవు లెల్ల తన్ను గానట్టున్నాడు దయ్యపువాడమ్మా తగినపసిబిడ్డని దతిగొన్న ట్టుండు గాని యెగసక్కే లెన్ని నేర్చె యీగోవిందుడు మగువ లెత్తుకొంటేను మరి గోళ్లువెట్టి తానె తగవులు చెప్పె గతలకారోయమ్మా పలుదూరులు బాలునిపై జెప్పినట్టుండు గాని కలికివాడమ్మ శ్రీవెంకటనాథుడు చెలులు కాగిలించితే సిగ్గు వీడ గూడి కూడి వలపించినాడు యెటువంటివా డోయమ్మా
__label__Devotional భ్రమయక వుండేదే పరమార్థము నెమకితే నన్నిటాను నీవే వుండుదువు వసుధలో బురుషుల వనితల రూపులు వెస మాయయంత్రపు వెరబొమ్మలు ముసరి యెండొంటికి మోహించే మోహములు అసురుసురయ్యే ఇంద్రియావేశములు తగిన తమలో చక్కదనాలు వయసులు పగటు రక్తమాంసాల పరిపూర్ణులు జిగి నిందుకుగా బుట్టే చిత్తవికారములు నిగుడుచు బయలువన్నినయట్టి వురులు లలి మీరి యన్యోన్యవిలాసములు భోగములు వలవని మొయిలులేని వానజల్లు యెలమి శ్రీవేంకటేశ యివెల్లా నీదాసులకు దెలిపి బ్రహ్మానందము తిరముగా నిత్తువు
__label__Romantic తగుదువమ్మ నీ వందపుమరుతండ్రికి మొగి దచ్చినమృతము మోవి నుందిగాన కోమలి నీజవ్వనము కొలదివెట్టగరాదు ప్రేమమున మీదమీద బెరిగీగాన ఆమని నీసింగార మంత ఇంత యనరాదు వేమారు నీచూపు వెల్లి విరిసీ గాన తొయ్యలి నీవొరపులు తులదూచి చెప్పరాదు నెయ్యపునీతురు మిదె నిక్కీగాన చయ్యన నీసొబగు లిచ్చట నియమించరాదు అయ్యెడ నీపిఱుదున కలవిలేదుగాన వనిత నీభావ మిక వర్ణించిపలుకరాదు కొన నీపాదములు చిగురులుగాన తనరునీభాగ్యము తలచ నలవిగాదు ఘనుడు శ్రీవేంకటేశుగలసితిగాన
__label__Devotional దేవునికి దేవికిని తెప్పల కోనేటమ్మ వేవేలు మొక్కులు లోకపావని నీకమ్మా ధర్మార్థకామ మోక్షతతులు నీ సోబనాలు అర్మిలి నాలుగు వేదాలదె నీ దరులు నిర్మలపు నీ జలము నిండు సప్తసాగరాలు కూర్మము నీలోతు వో కోనేరమ్మా తగిన గంగాది తీర్థములు నీ కడళ్ళు జగతి దేవతలు నీ జలజంతులు గగనపు బుణ్యలోకాలు నీదరి మేడలు మొగి నీ చుట్టు మాకులు మునులోయమ్మా వైకుంఠనగరము వాకిలే నీ యాకారము చేకొను పుణ్యములే నీ జీవభావము యేకడను శ్రీవేంకటేశుడే నీ వునికి దీకొని నీ తీర్థమాడితిమి కావవమ్మా
__label__Devotional సచరాచర మిదె సర్వేశ్వరుడే పచరించి యీతని భావింపు మనసా కదలెటి దంతయు కమలారమణునిసదరపు సత్యపు చైతన్యమే నిదిరించెటి యీనిశ్చేష్టజగమును వుదుటున నాతడు వుండేసహజమే కలిగివుండినదె కల దింతయు హరినలుగడ బరిపూర్ణపుగుణమే మలల్సి లేనిదియు మహిమల నాతనినిలుకడగలిగిన నిర్గుణమే జీవరాసులగు సృష్టియింతయును శ్రీవేంకటపతి చిత్తంబే కైవల్యమె లోకపు టిహము బరము భావించ నేర్చిన పరమవిదులకు
__label__Devotional చూప జెప్పగల భక్త సుజనుడవు మాకు దాపైన హరి యిట్టె తప్పె దారెననక కోరి పాండవులయింట గూర లారగించినట్టు సారవు శబరివిందు చవిగొన్నట్టు వూరకే మాయింట నీవు వొదవినపాటి నీవారగించవయ్య చవు లౌగాములెంచక తొల్లియు రేపల్లె గొల్లదోమటి దొడికినట్టు తల్లి అనసూయ పాల దనిసినట్టు చిల్లరైన మాయింట జేసిన పా టారగించు చల్లతోడి బోనమైన చాలు జాలదనక అంకెల శ్రీవేంకటాద్రి నారగించినయట్టు కొంకులేక సిరితోడ గోనేటిరాయ లెంకనయిన నాయింటిలేశమైన నారగించు అంకించి నీనాలోని అంతరము లెంచకా
__label__Romantic ఇన్ని చందాలకు గురి యీవనితయై వున్నది యెన్నుకొని వేడుకతో నేలుదువుగాని చేరి నీవు వెంచిన చిలుక గాదుసుమీ పేరుకొని నీ దేవులు పిలిచీగాని కూరిమి నీవనములో కోవిల గాదుసుమీ సారెకు నాకె నిన్ను గొసరి పాడీగాని తొలుత నీకొలకుల తుమ్మిదలు గావుసుమీ సొలసి చూచిన యాపె చూపులుగాని చలాన నీపై వాలిన జక్కవలు గావుసుమీ కులికి నిన్నొరసేటి గుబ్బలుగాని తతి నీపావురాల రొద లివి గావుసుమీ రతి నాపె మదనమంత్రములుగాని యితవుగా శ్రీవేంకటేశ యింతిగూడితివి మతకారి గాదుసుమీ మంచి రాయంచగాని
__label__Romantic చల్లని చూపులవాని చక్కనివాని పీలి చొల్లెపు జుట్లవాని జూపరమ్మ చెలులు వాడలోని చెలులను వలపించి వచ్చెనే వాడు చేడెల మనసు దొంగ చిన్నికృష్ణుడు యేడుగడయును దానై యెలయించె నన్నును వాని జూడక వుండగ లేను చూపరమ్మ చెలులు మందలోని గొల్లెతల మరిగించి వచ్చెనే వాడు సందడి పెండ్లికొడుకు జాణకృష్ణుడు ముందు వెనకా నలమి మోహింపంచెనన్నును వాని పొందులు మానగ లేను పోనీకురే చెలులు ఇంటింటి యింతులనెల్లా యెలయించి వచ్చెనే వాడు దంటవాడు కవికిచేతల కృష్ణుడు నంటునను శ్రీవెంకటనాథుడై నన్ను గూడెనే వాని వొంటి బాయలే నావద్ద నుంచరమ్మ చెలులు
__label__Devotional మాధవ కేశవ మధుసూదన విష్ణు శ్రీధరా పదనభం చింతమియూయం వామన గోవింద వాసుదేవ ప్రద్యుమ్నా రామ రామ కృష్ణ నారాయణాచ్యుత దామోదరానిరుద్ధ దైవపుండరీకాక్ష నామత్రయాధీశ నమో నమో పురుషోత్తమ పుండరీకాక్ష దివ్య హరి సంకర్షణ యధోక్షజ నరసింహ హృషీ కేవ నగధర త్రివిక్రమ శరణాగతరక్ష జయజయ సేవే మహితజనార్దన మత్స్య కూర్మ వరాహ సహజభార్గవ బుద్ధ జయతురగ కల్కి విహితవిజ్ఞాన శ్రీవేంకటేశ శుభకరం అహమీ తహతద దాస్యమనిశం భజామి
__label__Devotional సమమతినని నీవే చాటుదువు రమణ నేరుపు నేరము లెవ్వరిని రావణాదులైన రాక్షసమితిలో నీవే దేవతలలో నీవేకావా భావింప నసురలు పగ నీకు నేలైరి యీవల సురులెల్ల హితులైరి సకల జంతువులకు జైతన్యుడవు నీవే వొకరు నీకుపరాక మొనరించేరా అకట కొందరి బాపాత్ములగా జేసి వెకలి గొందరి బుణ్యవిధుల జేసితివి అటుగాన ఇట్టాయ నట్టాయనననేల యిటు నీచిత్తముకొల దింతేకాక గటియించి శ్రీవేంకటపతి నీదాసు లిటువలె ఘనులై రిదివో నీకృపను
__label__Devotional హరి నీయనుమతో అది నాకర్మమో పరమే యిహమై భ్రమయించీని కలుగుదు శాంతము కటకట బుద్ధికి చలమున నింతా జదివినను నిలువదు చిత్తము నీపై చింతకు పలుసంపదలను బరగినను తగులదు వైరాగ్యధన మాత్మకును వొగి నుపవాసము లుండినను అగపడదు ముక్తి అసలనాసల జగమింతా సంచరించినను విడువదు జన్మము వివేకముననే జడిసి స్వతంత్రము జరపినను యెడయక శ్రీవేంకటేశ్వర నీవే బడిగాచితి విదె బ్రదికితి నేను
__label__Devotional నడవరో జడియక నవ్యమార్గ మిది మడుగిది వైష్ణవమార్గ మిది ఘనశుకముఖ్యులు గన్న మార్గ మిది జనకాదులు నిశ్చలమార్గ మిది సనత్కుమారుడుజరపుమార్గ మిది మనువుల వైష్ణవమార్గ మిది నలుగడ వసిష్ఠు నడుచు మార్గమిది యిల వేదవ్యాసుల మార్గం బిది బలిమిగలుగు ధ్రువ పట్టపు మార్గము మలసిన వైష్ణవ మార్గ మిది పరమమార్గం బిదె ప్రపంచమార్గము గురుమార్గం బిదె గోప్య మిదే గరిమెల శ్రీ వేంకటపతి మాకును మరిపెను వైష్ణవమార్గ మిదే
__label__Devotional చంచలము మానితేను సంసారమే సుఖము పొంచి హరిదాసుడైతే భూమెల్లా సుఖము వొరుల వేడకవుంటే వున్నచోనే సుఖము పరనింద విడిచితే భావమెల్లా సుఖము సరవి గోపిచకుంటే జన్మ మెల్లా సుఖమే హరి గొలిచినవారి కన్నిటాను సుఖమే కాని పని సేయకుంటే కాయమే సుఖము మౌనమున నుండితేను మరులైనా సుఖము దీనత విడిచితేను దినములెల్లా సుఖము ఆని హరి దలచితే నంతటా సుఖమే చలము విడిచితేను సంతతము సుఖము యిల నాసలుడిగితే నిహమెల్లా సుఖమే తలగి శ్రీవేంకటేశు దాసులైనవారు వీని గెలిచి నటించగాను కిందా మీదా సుఖమే
__label__Devotional దేవదేవోత్తముని తిరుతేరు దేవతలు గొలువగా తిరుతేరు తిరువీధులేగీని తిరుతేరు తిరుపుగొన్నట్లాను తిరుతేరు తెరలించె దనుజుల దిరుతేరు తిరిగె దిక్కులనెల్ల తిరుతేరు ధిక్కిరించీ మోతల దిరుతేరు దిక్కరికుంభా లదర దిరుతేరు తిక్కుముత్తేలకుచ్చుల తిరుతేరు తెక్కులబ్రతాపించీ దిరుతేరు తీరిచె గలకలెల్ల దిరుతేరు ధీర గరుడవాహపు దిరుతేరు చేరి యలమేలుమంగతో శ్రీవేంకటేశ్వరుని తీరున నెలకొన్నట్టి తిరుతేరు
__label__Devotional ఈతని మరచివుంటి మిన్నాళ్లును యీతల నేడెచ్చరించె నీతడే పో విష్ణుడు తల్లియై పోషించు తండ్రియై రక్షించు వుల్లపు బంధువుడై వొడ లరయు మెల్లనె దాతై ఇచ్చు మెలుతయై యాదరించు యెల్లవిధబంధువుడు యీతడే పో విష్ణుడు యేలికయై మన్నించు నిష్టుడై బుద్ధి చెప్పు చాలుమానిసియై యంచల దిరుగు బాలుడై ముద్దుచూపు ప్రాణమై లోన నుండు యీలాగుల బంధు డీతడే పో విష్ణుడు దేవుడై పూజగొను ద్రిష్టిగోచరమై శ్రీవేంకటాద్రిమీద సిరు లొసగు తావై యెడమిచ్చు తలపై ఫలమిచ్చు యీవల నావల బంధుడీతడేపో విష్ణుడు
__label__Devotional తనదీగాక యిందరిదీగాక తనువెల్ల బయలై దరిచేరదు కడుపూ నిండదు కన్నూ దనియదు కడగి లోనియాకలియు బోదు సడిబడి కుడిచినకుడుపెల్ల నినుము గుడిచిన నీరై కొల్లబోయె చవియూ దీరదు చలమూ బాయదు లవలేశమైన నొల్లకపోదు చివచివ నోటికడవలోనినీరై కవకవ నవియుచు గారీని అలపూ దోపదు అడవీ నెండదు యెలయించు భంగమయున బోదు తెలసి వేంకటగిరిదేవుని దలపించు తలపైన దనకు ముందర నబ్బదు
__label__Devotional భక్తసులభుడును పరతంత్రుడు హరి యుక్తిసాధ్య మిదె యొకరికీ గాడు నినుపగు లోకముల నిండిన విష్ణుడు మనుజుడ నాలో మనికియయ్యె మునుకొని వేదముల ముడిగిన మంత్రము కొననాలికలలో గుదురై నిలిచె యెలమి దేవతల నేలిన దేవుడు నలుగడ నధముని నను నేలె బలుపగు లక్ష్మీపతి యగు శ్రీహరి యిల మా యింటను యిదివో నిలిచె పొడవుకు బొడవగు పురుషోత్తముడిదె బుడిబుడి మా చేత బూజ గొనె విడువ కిదివో శ్రీవేంకటేశ్వరుడు బడి వాయడు మా పాలిట నిలిచి
__label__Devotional శరణు శరణు రామచంద్ర నరేంద్రా సరి మమ్ము గావు రామచంద్ర నరేంద్రా ఘన దశరథునకు గౌసల్యాదేవికిని జననమందిన రామచంద్ర నరేంద్రా కనలి తాటకి జంపి కౌశికు జన్నము గాచి చనవు లిచ్చిన రామచంద్ర నరేంద్రా అరిది సీత బెండ్లాడి అభయ మందరి కిచ్చి శరధి గట్టిన రామచంద్ర నరేంద్రా అరసి రావణు జంపి అయోధ్యానగర మేలి సరవి నేలిన రామచంద్ర నరేంద్రా పన్నుగ నలమేల్మంగపతి శ్రీవేంకటేశ్వరుసన్నిధి నిల్చిన రామచంద్ర నరేంద్రా అన్నిటా లక్ష్మణభరతాంజనేయశత్రుఘ్నులసన్నుతి కెక్కిన రామచంద్ర నరేంద్రా
__label__Devotional కొండలలో నెలకొన్న కోనేటిరాయడు వాడు కొండలంత వరములు గుప్పెడు వాడు కుమ్మరదాసుడైన కురువరతినంబి ఇమ్మన్నవరములెల్ల నిచ్చినవాడు దొమ్ములు సేసినయట్టి తొండమాంజక్కురవర్తి రమ్మనచోటికి వచ్చి నమ్మినవాడు అచ్చపు వేడుకతోడ ననంతాళువారికి ముచ్చిలి వెట్టికి మన్నుమోచినవాడు మచ్చిక దొలక దిరుమలనంబితోడుత నిచ్చనిచ్చ మాటలాడి నొచ్చినవాడు కంచిలోన నుండ దిరుకచ్చినంబిమీద గరుణించి తనయెడకు రప్పించినవాడు యెంచ నెక్కుడైనవేంకటేశుడు మనలకు మంచివాడై కరుణ బాలించినవాడు
__label__Devotional ఇతని ప్రసాదమే యిన్నియును గతి యితనిదే కన కాదనరాదు కాయములో నొకఘనసంసారము ప్రాయంబులతో బ్రబలీని ఆయ మందుకును హరి దానేయై దాయక పాయక తగిలున్నాడు వొనరిన కలలో నొకసంసారము మనసుతోడనే మలసీని ననిచి యందుకును నారాయణుడై కొనమొదలై తా గురియైనాడు వుడిబడి కోర్కుల నొకసంసారము బడిబడి యాసల బరగీని విడువక యిది శ్రీవేంకటేశ్వరుడే తొడిబడ గల్పించి ధ్రువమయినాడు
__label__Devotional కనియు గానని మనసు కడమగాక యెనలేని హరిమహిమ కిది గుఱుతుగాదా కనుకలిగి హరిగొలిచి ఘనులైరిగాక మును మునుజులే కారా మహరుషులును మనసులో నిపుడైన మరిగి కొలిచినవారు ఘనులౌట కిదియ నిక్కపు గుఱుతుగాదా భావించి హరిగొలిచి పదవులందిరిగాక జీవులే కారా దేవతలును కావించి కొలిచినను ఘనపదవు లేమరుదు యేవలన నిందిరికి నిది గుఱుతుగాదా పన్ని హరిగొలిచి నేర్పరులైరి గాక ధరనున్నవారే కారా యోగివరులు యెన్నికల శ్రీవేంకటేశు నమ్మినవార లిన్నియును జేకొనుట కిది గుఱుతుగాదా
__label__Devotional నే నెంతవాడను నిన్ను నడిగే నంటే వీనుల నీ కత లెల్లా వినుటే కాకా అడిగిన నలుగక యన్యులు మఱి తూర బలికినాను మారువలుకకా కలచిన గలగక కసరికొట్టినాను ములుగనివాడు గదా ముక్తికి నర్హుడు నగినను దా నగక నాతు లెవ్వరైనా దగిలి పెనగినా దగులకా వగచినా వగవక వ్రతము చెఱిచే మంటే మొగమోడకున్నవాడే ముక్తికి నర్హుడు విఱిచినా విఱుగక విష్ణుభక్తి యెడాటాస వెఱపించినా మఱివెఱవకా నెఱవై శ్రీవేంకటేశ నీ పాదములే నమ్మి మొఱగు లేనివాడే ముక్తికి నర్హుడు
__label__Romantic ఎంతవాడవు నిన్ను నెవ్వడెఱుగు సంతసాలు సేసి మోవి చవి చూపరాదా మనసెవ్వడెఱుగు నీమతక మెవ్వడెఱుగు ఘనుడ నీచేతలే కనేముగాక పెనగేవు రమ్మంటా ప్రియములు చెప్పేవు ననుబాయనని ఇట్టె నమ్మించరాదా గుఱుతెవ్వ డెఱుగు నీ గుణమెవ్వ డెఱుగును మెఱసే నీసుద్దులకు మెచ్చేము గాక చెఱగు వట్టుకొనేవు చెక్కులు నొక్కవచ్చేవు మఱగుల నీ సిగ్గులు మరి చెప్పరాదా వలపెవ్వ డెఱుగు నీ వాడికె యెవ్వడెఱుగు కలసిన నీ రతియే కనేము గాక బలిమి శ్రీ వేంకటేశ పై కొంటివి నన్ను నిట్టె నలువంకవారు మెచ్చ నమ్మించరాదా
__label__Devotional కింకదీర నదైవం కేశవాత్పర మని ఉంకువైవనాలో నీవుపమ లివే కంటి నీవొక్కడవే లోకములకు దైవమని వొంటి మఱి నిన్ను బోల నొకరి గాన వింటి నీవే ఘనమని వేదాంతమందు నీకంటె నితరము విన గరుణానిధీ తోచె నాకు నీసేవే తుదిపదమని మఱి తోచ దీబుద్ధికి సరితూగ దెందును పూచి నాగురుడు నిన్నే బోధించేగాని మఱి దాచడాయ నీమహిమ ధరణిధరా సమ్మతించె నామతి జవియైనా కథలె సమ్మతించ దెక్కడో రచ్చల సుద్దులు నమ్మిక శ్రీవేంకటేశ నంటున నీపాదాలే నమ్మితి నేమియు నమ్మ నారాయణా
__label__Devotional ఆతనిమూలమే జగమంతా నిది ఆతుమలో హరి కీలుఅయివుండు గాని మచ్చరము లేకున్నను మనసే రామరాజ్యము వచ్చినట్టె వచ్చితేను వలపే చవి యెచ్చుకుందు లేకున్న నెక్కడైనా సుఖమే యిచ్చకుడై హరి తన కియ్యవలె గాని నెట్టుకొని నడచితే నిజమే మూలధనము పట్టినదే వ్రతమైతే భవమే మేలు జట్టిగా నొనగూడితే సంసారమే ఫలము యిట్టి హరి దనకు నియ్యవలె గాని చెప్పినట్లు సేసితేను చేరి దేహమే చుట్టము తప్పులు లేనిదియైతే ధర్మమే సొమ్ము చొప్పున హరిదాసులు సోదించి చూచిన దిది యెప్పుడు శ్రీవేంకటేశు డియ్యవలె గాని
__label__Devotional ఎక్కడి నరకములు యెక్కడి మృత్యువు మాకు దక్కి నీ దివ్యనామామృతము చూరగొంటిమి తమితో శ్రీపతి నీ దాసుల జేరినప్పుడే యమకింకర భయము లణగిపోయ జమళి నీ యాయుధలాంఛనము మోచినప్పుడే అమర గాలదండము లవియెల్ల బొలిసె మును నీ నగరిత్రోవ మొగమైన యప్పుడే ఘనయామ్య మార్గము గట్టు వడియ వొనర నీ తిరుపతి నొకరాత్రి వున్నపుడే కనలు కాలసూత్రాది ఘాతలెల్ల బూడె యెడరై నీ మంత్రజప మెంచుకొన్న యపుడే కడు జిత్రగుప్తుని లెక్కలు గడచె వడిగా శ్రీవేంకటేశ్వర మీ శరణనగా అడరి వైకుంఠము మాయరచేత నిలిచె
__label__Devotional ఇతడే పరబ్రహ్మ మిదియే రామకథ శత కోటి విస్తరము సర్వ పుణ్య ఫలము ధరలో రాముడు పుట్టె ధరణిజ బెండ్లాడె అరణ్య వాసుల కెల్లా నభయమిచ్చె సొరిది ముక్కు జెవులు చుప్పనాతిని గోసె ఖర దూషణులను ఖండించి వేసె కినసి వాలి జంపి కిష్కింధ సుగ్రీవు కిచ్చె వనధి బంధించి దాటె వానరులతో కనలి రావణ కుంభ కర్ణాదులను జంపి వనిత జేకొని మళ్ళి వచ్చె నయోధ్యకును సౌమిత్రియు భరతుడు శత్రుఘ్నుడు గొలువగ భూమి యేలె కుశలవ పుత్రల గాంచె శ్రీ మంతుడై నిలిచె శ్రీ వేంకటాద్రిమీద కామించి విభీషణ లంకకు బట్టము గట్టె
__label__Devotional చంచలపడగవద్దు సారె సారె గోరవద్దు పొంచుకున్న దైవమే బుద్ధులు నేర్పిరి లోకరక్షకుడు నాలోననే వున్నాడిదే నాకు నభయములిచ్చి నన్ను గాచును శ్రీకాంతుడీతడే నాచిత్తములో మలసీని దాకొని శుభములెల్లా దానే వొసగును పరమపురుషుడు నాప్రాణనాథుడైనాడు పరగ నాపాలివాడై బ్రదికించును ధరణీశు డీతడే నాదాపుదండై కడగీని నిరతి నేపొద్దును మన్నించును మమ్మెపుడు శ్రీవేంకటేశుడు నాజిహ్వ దగిలి వున్నాడు పావనుని జేసి నాకు ఫల మిచ్చును గోవిందు డీస్వామి నన్ను గొలిపించుకొన్నవాడు యీవల నావల నాకు నిహపరా లిచ్చును
__label__Devotional చూడవమ్మ కృష్ణుడు నీ సుతుడోయమ్మ ఆడీ వీధుల వెంట యశోదమ్మా కోలలు చాచీ వుట్లు గొట్టగా బాలు బెరుగు కాలువలు గట్టి పారె గదవమ్మా మేలములాడీ వద్దంటే మిక్కిలి గొల్లెతలతో ఆలకించి వినవమ్మ యశోదమ్మా చక్కిలాల కుండలెల్లా చలాన దొండ్లు వొడిచి దిక్కన దోటికోలల దీసీనమ్మా చిక్కని తేనె చాడె చివ్వన రాత వేసితే అక్కడ జోరున గారె యశోదమ్మా అల్లంత నుండి తన కందరాని తెంకాయలు వల్లె తాళ్ళు వేసి వంచీనమ్మా బల్లిదుడలమేల్మంగపతి శ్రీవేంకటేశుడు అల్లిబిల్లై యున్నాడమ్మ యశోదమ్మా
__label__Devotional రామా దశరథరామా నిజ సత్యకామా నమో నమో కాకుత్థ్సరామ కరుణానిధి రామ కౌసల్యానందన రామ పరమ పురుష సీతాపతిరామ శరధి బంధన రామ సవన రక్షక రామ గురుతర రవివంశ కోదండ రామ దనుజహరణ రామ దశరథసుత రామ వినుతామర స్తోత్ర విజయరామ మనుజావతార రామ మహనియ్యగుణరామ అనిలజప్రియ రామ అయోధ్యరామ సులలితయశ రామ సుగ్రీవవరద రామ కలుషరావణభయంకర రామ విలసితరఘురామ వేదగోచర రామ కలితప్రతాప శ్రీవేంకటగిరిరామ
__label__Devotional శ్రీవేంకటేశ్వరుడు చేరి విజయము బొంది దేవతలు చూడ దశదిక్కులకు నేసెను అరికమ్ము వేసెనట్టె అల్లనరకాసురుపై మేరమీరి రావణునిమీద నేసెను సారపుజలధిమీద జలములింకగ నేసె దారి దప్పకుండ నేడుదాళ్లు దెగనేసె పగదీర మింటిమీది బాణునిమీద నేసె మిగుల మెరసి మాయమృగము నేసె జగములో రాక్షసుల సంహరముగ నేసె నిగిడి రక్తగుండాలు నిండ నేసెను ఖరదూషణాదుల కడిఖండలుగ నేసె సరుస గుంభకర్ణుని జావనేసెను అరిది శ్రీవేంకటేశు డలమేలుమంగ గూడి గరుడనిమీద నెక్కి కంటువాయ నేసెను
__label__Devotional కలుషపు చీకటి గలుగగను వెలుగు లోకముల వెలసిన యట్లు మునుకొని పాతకములు గలుగగబో జనులకు బుణ్యము చవులాయ ఇనుము గలుగగా ఇందరి యెదిటికి కనకము ప్రమోదకరమైనట్లు జగములోపల విషముగ గలుగ బో మిగులగ నమృతము మేలాయ వగపు గలుగగా వడి సంతోషం బగపడుటిందరి కబ్బురమాయ బహుదైవంబుల ప్రపంచవిదుల బో మహిమల శ్రీహరి మనసాయ విహగ గమనుడగు వేంకటేశ్వరుడు ఇహమియ్యగ బరమిచ్చైనట్లు
__label__Devotional పారకుమీ వోమనసా పంతము విడువకు మీమనసా పారిన నీవే బడగయ్యెదవు చేరువ నాడే చెప్పనె మనసా చింతించకుమీ శివునివైరిచే చిక్కువడకుమీ వోమనసా కంతువారకము వయసు బ్రాయములు కావటికుండలు వోమనసా యెంతే మేలుగీ డేకాలము ఎప్పుడు నుండదు వోమనసా సంతరించుకో వానిని మనసున సంతోషముగా వోమనసా యెన్నికలే తలపోయకుమీ యేమరకుండుమి వోమనసా కన్న విన్న వారిలో నెప్పుడు కాకుపడకుమీ వోమనసా పున్నమమాసలు పుడమిలో బదుకులు పోయివచ్చేవి వోమనసా మిన్నో నేలనిమన్న దినములో మీదుచూడకుమి వోమనసా కన్నులసంగాతము సేయకుమీ కళవళించకుమి వోమనసా వన్నెలమాటలు చెవులబెట్టక వాసివిడువకుమి వోమనసా మున్నిటిసురలు బ్రహ్మదులకై నను ముక్తి సాధనము వోమనసా వెన్నుని వేంకటగిరి దలచుము వేసారకుమీ వోమనసా
__label__Devotional వేదం బెవ్వని వెదకెడిని ఆ దేవుని గొనియాడుడీ అలరిన చైతన్యాత్మకుడెవ్వడు కల డెవ్వ డెచట గలడనిన తలతు రెవ్వనిని దనువియోగదశ యిల నాతని భజియించుడీ కడగి సకలరక్షకుడిం దెవ్వడు వడి నింతయు నెవ్వనిమయము పిడికిట తృప్తులు పితరులెవ్వనిని దడవిన ఘనుడాతని గనుడీ కదిసి సకలలోకంబులవారలు యిదివో కొలిచెద రెవ్వనిని త్రిదశవంద్యుడగు తిరువేంకటపతి వెదకి వెదకి సేవించుడీ
__label__Devotional దురితదేహులే తొల్లియును శ్రీహరి భజించి నిత్యాధికులైరి అనంతకోటి మహామునులు ఈసనకాదులు నిశ్చలయశులు ఇనశశినయనుని నితనిని మును గని భజించి గత కల్మషులైరి అతిశయమతులు మహామహులు సుఖరతి విముఖులును చిరంతనులు హిత విచారమతి నితనిని సంతతమును భజించి ధన్యులైరి దేవతాధిపులు దివ్యులును కడుబావనులును తగ బరహితులు యీ వేంకటపతి నితనిని సేవించి సుఖాంచితమతులైరి
__label__Devotional ఇతరులకు నిను నెరుగతరమా సతత సత్యవ్రతులు సంపూర్ణమోహవిరహితు లెఱుగుదురు నినునిందిరారమణా నారీకటాక్షపటు నారాచభయరహితశూరులెఱుగుదురు నిను చూచేటి చూపు ఘోరసంసార సంకులపరిచ్ఛేదులగుధీరులెఱుగుదురు నీదివ్యవిగ్రహము రాగభోగవిదూర రంజితాత్ములు మహాభాగు లెరుగుదురు నిను బ్రణుతించువిధము ఆగమోక్త ప్రకారాభిగమ్యులు మహాయోగులెఱుగుదురు నీవుండేటివునికి పరమభాగవత పదపద్మసేవానిజాభరణులెఱుగుదురు నీ పలికేటిపలుకు పరగు నిత్యానంద పరిపూర్ణ మానసస్థిరు లెఱుగుదురు నిను దిరువేంకటేశ
__label__Devotional శరణంటి మాతని సమ్మంధమున జేసి మరిగించి మము నేలి మన్నించవే సకలవేదములు సంకీర్తనలు చేసి ప్రకటించి నిను బాడి పావనుడైనఅకలంకుడు తాళ్లపాకన్నమాచార్యుల వెకలియై యేలిన శ్రీవేంకటనిలయ నారదాది సనకసనందనాదులవలె పేరుపడి నిన్ను బాడి పెద్దలైనట్టి ఆరీతి దాళ్లపాకన్నమాచార్యుల చేరి యేలినయట్టి శ్రీవేంకటనిలయ సామవేదసామగాన సప్తస్వరములను బాముతో నీసతి నిన్ను బాడినయట్టి ఆముకొన్న తాళ్లపాకన్నమాచార్యుల వేమరు మెచ్చిన శ్రీవేంకటనిలయా
__label__Devotional ఉప్పవడము గాకున్న రిందరు యెప్పుడు రేయి నీకెప్పుడు పగలు కన్నుల చంద్రుడును కమలమిత్రుడును వున్నతి నివి నీకుండగను వెన్నెలయెండలు వెలయగ మేల్కొనుటెన్నడు నిద్దర యెన్నడు నీకు కందువ సతికనుగలువలు ముఖారవిందము నిదివో వికసించె ముందర నిద్దుర మొలవదు చూచిన విందగునీతెలివికి దుద యేది తమము రాజసము తగుసాత్వికమునునమరిన నీమాయారతులు కమలాధిప వేంకటగిరీశ నిన్ను ప్రమదము మఱపును బైకొనుటెట్లా
__label__Romantic ఎగ్గుపట్టరాదు మరి యెరిగిన జాణడవు సిగ్గరిది నీదేవులు చిత్తగించవయ్యా కాంతలకు నొయ్యారపుగర్వమే బంగారము వింతలైన మాటలవెంగేలు చవి సంతోసపుజూపులసళుపులే మోహనము మంతనాననుండి చల్లేమచ్చికలే యింపులు తగు బయ్యెదచన్నులదాపరాలే తరితీపు మొగములో చిరునవ్వు మొలకే ఆస సొగసైన కరములసోకులే ఆనందాలు పగటు బొమ్మజంకెలే భావజునిసిరులు సందడిచెనకులు సంసారఫలములు కందువమోవిసన్నలు కడు బండుగ అందపు శ్రీవెంకటేశ అలమేల్ మంగకు నీకు మందెమేళాలు రతులమర్మపు ముచ్చటలు
__label__Devotional వెదకెద నిను నే వేదము చెప్పగ హృదయములోననే యిరవు నీ కటా శ్రీనాథా పిలిచితి బలుకగదే పూని యన్నిటా నుందువట మానితముగ నామాట వినగదే వీనుల సర్వము విందువటా పరమాత్మా తప్పక పొడచూపవే తరుణవయసు మరుతండ్రివటా పరగ మొక్కెదను పాదము చాచవే సిరుల బ్రహ్మ పూజించినదే యటా గోవిందా నీ గుఱు తెఱిగించవే వేవేలు మహిమల విభుడవటా శ్రీవేంకటేశా జిగి నలమేల్మంగ కైవసమై మము గాతువటా
__label__Romantic కాదు గూడ దనరాదు కమ్మటి నీకు అదిగొని రతి నిన్నే ఆయము లంటుదురు చనవు గలిగినాపె సణగులు రాల్చితే ననవు గలిగినాపె నవ్వ జూచును వొనర నీవిద్దరిని వొక్కటి సేయ జూచితే వెనుకొని నిన్నే తాను వెంగెము లాడుదురు సేసపెండ్లికూతురు చేతులు చాచితేను ఆసవడ్డ పెండ్లికూతు రడ్డాలు దొచ్చు వేసరక యిరుమేలా వెస నీవు గైకొంటే తాసువలె నీతోనే పంతాలు నెరపుదురు భూసతి నీసేవ సేసి బుజముపై నెక్కితేను శ్రీ సతి నీవురము మచ్చిక నెక్కెను ఆసల శ్రీ వేంకటేశ ఆపె నీపై నేలితివి మోసపోక తాము నీపై మోము చల్లుదురు
__label__Devotional ఆదిదేవుడై అందరిపాలిటి కీ దేవుడై వచ్చె నితడు కోరిన పరమ యోగుల చిత్తములలోన యేరీతి నుండెనో యీతడు చేరవచ్చిన యాశ్రితులనెల్ల బ్రోవ యీరీతి నున్న వాడీతడు కుటిల దానవుల కోటానగోట్ల యెటువలె ద్రుంచెనో యీతడు ఘటియించి యిటువంటి కారుణ్యరూపుడై యిటువలె నున్న వాడీతడు తక్కక్క బ్రహ్మాండ తతులెల్ల మోచితానెక్కడ నుండెనో యీతడు దిక్కుల వెలసిన తిరువేంకటేశుడై యిక్కడ నున్న వాడీతడు
__label__Devotional వారి వారి భాగ్యములు వ్రాసి వున్నవి నొసళ్ల ధీరతతో నేది మేలో తెలుసుకోరో అట్టే కొందరు మతము లన్నియు నేకమని పట్టవర్ధనము నెత్తి బెట్టి చూపిరి జట్టి గొందరు జీవులు జంగమే లింగముగానిపుట్టుగెల్లా భస్మమని పూసుక చూపిరి కొంద రేమియును లేదు కొట్టగొన లయమని అంది వట్టి లలాటశూన్యము చూపిరి కందువ గొందరు లక్ష్మీకాంతు డంతరాత్మయని ముందే నామము శ్రీచూర్ణమును బెట్టి చూపిరి చెలగి దిష్ట మిపుడు శ్రీవేంకటేశుడు అలమేలుమంగపతియై యున్నవాడు యిలవీర నీదాసుల కిట్టి భాగ్యరేఖలు వలసినవారికెల్లా వ్రాసినాడితడు
__label__Devotional నారాయణ నీవే నాథుడ వైతి నాకు గారవించి రక్షించి కరుణించవయ్యా అంచట నా కర్మమనే అలుగు బండారించితి పెంచి యింద్రియాల బంపు వెట్టకుమయ్య వంచి పుణ్యముల మేడి వారము మీ కిచ్చితిమి మించిన కామాదులనే మేర గాండ్లేలయ్య మునుసే ఆసలనేటి మొదలు గడమ చెల్లె పనివూని పాతకపు పనులేలయ్య మనసనే మోపు నెమ్మది నీకు నప్పగించితి ఘన దుఃఖముల తర కాండ్లేలయ్యా శ్రీ వేంకటేశ నీ భక్తిసీమకు నే నేలికైతి తావుల చింతల దరిద్రము లేలయ్య నీవు నాకు గాణాచి నే నీ యాధీనము వోవల పరధర్మపు దొత్తు కాండ్లేలయ్య
__label__Devotional హరి నీదాసులభాగ్య మిది యెంతని చెప్పేము విరివైన నీసుద్దులు వింటిమయ్యా నెమ్మదిని నీవనేటి నిధానము గన్నవారు కిమ్ముల సంపన్నుల సుఖింతురయ్యా కమ్మటి నీభక్తియనే కామధేను వున్నవారు వుమ్మడి నచ్చికము లేకుందరయ్యా చేరి నీపై చింతయనే చింతామణిగలవారు కోరినట్టల్లా బదుకుదురయ్యా సారపు నీకృపాపారిజాత మబ్బినవారు బోరన సంతోసాల బొదలుదురయ్యా హత్తి నీనామమనే అమృతముగలవారు నిత్తెమైన పదవుల నిలుతురయ్యా యిత్తల శ్రీవేంకటేశ ఇన్నిటా నన్నేలితివి సత్తుగా నీవారు నాకు జనవిత్తురయ్యా
__label__Devotional వలపులధికము సేయు వైభవములు తలపు లధికము సేయు దలపోతలు కోపమధికము సేయు గోరికలు తాప మధికము సేయు దమకంబులు కోపంబు దాపంబు గూడ నధికము సేయు యేపయిన మోహముల నేమందమే మచ్చికధికము సేయు మన్ననలు యిచ్చ లధికము సేయు నీరసములు మచ్చికలు నిచ్చలును మగుడ నధికము సేయునెచ్చరిక కూటముల నేమందమే అందమధికము సేయు నైక్యములు పొందులధికము సేయు బొలయలుకలు అందములు బొందులును నలరనధికముసేయునెందు నరుదగు వేంకటేశు కృపలు
__label__Romantic ఎంత మన్నించితో యీ యింతినిదె నీవు అంతకంతకు బ్రేమనలరీనిపుడు పడతి నాట్యశ్రాంతి బవళించి తొల్లి నీ తొడలపై నీవు తల దువ్వగాను కడలేని యటువంటి కళలు దలచే కదా విడువని వియోగమున వేగీనిపుడు ఒనర గుచభారమున నొరగి యీ మలగుపైనెనసి నీవాకు మడిచియ్యగాను వనిత నేడటువంటి వలపుదలచే కదా ఘనమైన తాపమున గాగీనిపుడు సిరులు నీ మోముపై జెక్కు లొయ్యన చేర్చి యరమోడ్చి కనురెప్పలలమి యలమి తిరువేంకటాచలాధిపుడ నిను గూడియే పరవశానంద సంపద దేలెనిపుడు
__label__Romantic శ్రీ వేంకటేశ్వరునికి చెలి యలమేలుమంగ వోవరిగా నెలకొని వురముపైనున్నది పొంచి మచ్చ మైననాటి పొలసు కంపులు వాయ సంచుల బన్నీట మజ్జన మార్పరే అంచె గూర్మ వరహములైనట్టి సొగటుదీర మించ గప్పుర ధూళి మెత్తరే మేనను నరసింహపు గదరు నాటి వామనపు జిడ్డు పరశురామునిగబ్బు పచ్చివీడను పరిమళముగట్టిన బంగారుగిన్నె దెచ్చి పొరి దిరుమేన దట్టుపునుగిట్టె నించరే గొల్లముంజురాచజడ్డు కోరి బుద్ధుడైన సిగ్గు చొల్లుగుఱ్ఱపు నూగురొచ్చులు మానునా ఇల్లిదె శ్రీ వేంకటేశుడీరూపై తానున్నవాడు యెల్లపూదండలు సొమ్ములెక్కించరే
__label__Devotional సామాన్యమా పూర్వ సంగ్రహంబగు ఫలము నేమమున బెనగొనియె నేడు నీవనక జగతి బ్రాణులకెల్ల సంసారబంధంబు తగుల బంధించు దురితంపు గర్మమున మగుడ మారుకుమారు మగువ నీవురముపై తెగికట్టి రెవ్వరో దేవుండవనక పనిలేక జీవులను భవసాగరంబులో మునుగ లేవగ జేయు మోహదోషమున పనిపూని జలధిలోబండబెట్టిరి నిన్ను వెనకెవ్వరో మొదలివేలుపనక వుండనియ్యక జీవనోపాయమున మమ్ము కొండలను గొబల తతిగొని తిప్పుఫలము కొండలను నెలకొన్న కోనేటిపతివనగ నుండవలసెను నీకు నోపలేననక
__label__Devotional నాకు గలపని యిదె నారాయణుడ నీవు శ్రీకాంతుడవు నాకు సిద్ధించుకొరకు జలధివంటిది సుమీ చంచలపు నామనసు కల వింద్రియముల నేటిజలచరములు వొలసి భక్తెనెడి వోడ యెక్కితి నేను జలశాయి నీవ నేటిసరకు దెచ్చుటకు కొండవంటిది సుమీ కొనకెక్కు నామనసు వుండు గామాదులను వురుమృగములు వుండి నీశరణమను వూత గొని యెక్కితిని కొండలప్ప నీవనేటి కొనఫలముకొరకు టీవులను ధరణివంటిది సుమీ నామనసు నీవె శ్రీవేంకటేశ నిక్షేపము వావాత నీవనేటి వసిదవ్వి కైకొంటి భూవిభుడ నీవనేటి పురుషార్థము
__label__Devotional ఇదె నీ కన్నుల యెదిటికి వచ్చితి కదియుచు నెట్టయిన గావకపోదు పరమపురుష నీ భక్తి దొరకకే యిరవగు జన్మము లెత్తితిని హరి నీ కరుణకు నరుహము లేకే దురితవిదుల సందుల బడితి జగతీశ్వర నీశరణము లేకే వొగి సంసారపువురి బడితి భగవంతుడ నీ పదములు గనకే తెగని పాపముల తీదీపు లైతి గోవిందుడ నిను గొలువగ నేరకే ధావతి యాసల దగిలితిని శ్రీవేంకటేశ్వర చేరి నీవు నాదైవమవుగాగ ధన్యుడ నయితి
__label__Devotional విశ్వరూప మిదివో విష్ణురూప మిదివో శాశ్వతులమైతి మింక జయము మా జన్మము కొండవంటి హరిరూపు గురుతైన తిరుమల పండిన వృక్షములే కల్పతరువులు నిండిన మృగాదులెల్ల నిత్యముక్త జనములు మెండుగ బ్రత్యక్షమాయ మేలువో నా జన్మము మేడవంటి హరిరూపు మించైన పైడి గోపురమాడనే వాలిన పక్షు లమరులు వాడల గోనేటిచుట్ల వైకుంఠనగరము యీడ మాకు బొడచూపె ఇహమేపో పరము కోటి మదనులవంటి గుడిలో చక్కని మూర్తి యీటు లేని శ్రీవేంకటేశుడితడు వాటపు సొమ్ములు ముద్ర వక్షపు టలమేల్మంగ కూటువై నన్నేలితి యెక్కువవో నాతపము
__label__Romantic రావయ్య వావిలిపాటి రామచంద్ర రావాడివలపులు రామచంద్ర మూగినసబలలోన ముంచి మాటలాడగాను రాగెగా నీ మోవికెంపు రామచంద్ర మాగినమాటలనె మర్మము లెత్తితి నని రాగతనాలు మానుమీ రామచంద్ర బట్టెబయలుమాటల బాసలు సేయ రాగా రట్టాయ నీ సుద్దులు రామచంద్ర గుట్టు దెలిసినందుకు కోపగించుకొనకుమీ రట్టెడిచేతల వో రామచంద్ర ఆసలమాటల నన్ను నలమి పట్టగ నిన్ను రాసెగా నా కొనగోరు రామచంద్ర వేసాలు మాని నన్ను శ్రీవెంకటనాథుడ వై రాసి కెక్క గూడితివి రామచంద్ర
__label__Devotional మహినుద్యోగి గావలె మనుజుడైనవాడు సహజివలె నుండేమీ సాధింపలేడు వెదకి తలచుకొంటే విష్ణుడు గానవచ్చు చెదరి మఱచితే సృష్టి చీకటౌ పొదలి నడచితేను భూమెల్లా మెట్టి రావచ్చు నిదిరించితే గాలము నిమిషమై తోచు వేడుకతో జదివితే వేదశాస్త్రసంపన్నుడౌ జాడతో నూరకుండితే జడుడౌను వోడక తపసియైతే వున్నతోన్నతుడౌ కూడక సోమరియైతే గుణహీనుడౌను మురహరు గొలిచితే మోక్షము సాధించవచ్చు వెరవెఱగకుండితే వీరిడియౌను శరణంటే శ్రీవేంకటేశ్వరుడు రక్షించును పరగ సంశయించితే పాషండుడౌను
__label__Romantic ఇద్దరి మీకూటములు యిన్నిటాను దగును నిద్దపు శ్రీవేంకటేశ నేడుగా నాభాగ్యము పాలదొంగవై గొల్లపడుచువైతివంటా పాలజలనిధిలోన బడతి వుట్టె నీలవేణి పుండరీకనేత్రుడవు నీవంటా తాలిమి రెండుచేతులా దామెరలు వట్టెను బంగారుపచ్చడము పడతి నీప్రియమంటా బంగారువంటిమేన బరగె నిదె నింగిమోచేచదువులు నీవల్లనే పుట్టెనంటా చెంగట జదివినట్టిచిలుక జేబట్టెను మెండగుశ్రీవేంకటాద్రిమీద నీవెక్కితివంటా కొండవంటి నీయురము కొమ్మయెక్కెను పండునిమ్మపంటివన్నెపాలిండ్లంటుదువంటా పండినమాధీఘలము పడతి చేబట్టెను
__label__Romantic రాయడికాడు గదమ్మ రంతు నేసీని పాయపుసతులనే గోపాల గోవిందుడు వట్టిమాయల బెట్టవలదన్న మానడు బెట్టుగ రేపల్లె గోపికలనెల్ల యెట్టు వేగింతురమ్మ యెల్లవారలును రట్టడియైనట్టి రాచగోవిందుడు లేని పగలు చాటి లేమలనిందరిని కాని కానిమ్మనుచు గరగించీని మాని మాని కమ్మర మగుడ మమ్మేచీని రానిలే చూచుగాని రాచగోవిందుడు పొద్దు వొద్దునకెంతే బూమెలు సేయుచును వొద్దికై నాతోడ నొనగూడీని అద్దో యింకా మానడాసల బెట్టెడిని గద్దరి శ్రీ తిరువేంకటపు గోవిందుడు
__label__Devotional వెలుపల మఱవక లోపల లేదు వెలుపల గలిగిన లోపల మఱచు చలమును నిదియే ఘడియ ఘడియకును సాధించిన సుఖమటు దోచు వెలుపలి వెలుగే చూడగ లోపలి వెడ చీకటి గాననియట్లు అలరి ప్రపంచజ్ఞానికిదనలో నాత్మజ్ఞానము గనరాదు పలుమరు చీకటి చూడగ జూడగ బయలే వెలుగై తోచినయట్లు అలయక తనలోచూపు చూచినను అంతరంగమున హరి గనును జాగరమే కడు జేయగ జేయగ సతతము నిద్దుర రానట్లు చేగల నింద్రియములలో దిరిగిన చిత్తవికారము లయపడదు యీగతి నిద్దురవోగా బోగా నిలలో సుద్దులు యెఱగనియట్టు యోగపు టేకాంతంబును దన మనసొగి మరవగ మరవగ హరి గనును దేహపు టాకాశపు నిట్టూర్పులు బాహిరపు బయట నడగినయట్లు ఆహ జీవుని జననమరణములు అందే పొడముచు నందడగు వూహల శ్రీవేంకటపతి వాయువు కొగి నాకాశము వొక్క సూత్రము ఆహా ప్రాణాపానవాయువులు ఆతుమ నిలుపుటే హరి గనుట
__label__Devotional నీదాస్యమొక్కటే నిలిచి నమ్మగలది శ్రీదేవుడవు నీచిత్తము నాభాగ్యము అనుష్ఠానములు గతియని నమ్మి చేసితినా తనువిధి మలమూత్రములప్రోగు జనులలో నుత్తమపుజన్మమే నమ్మితినా వొనర గర్మమనే వోదాన బడినది చదువుల శాస్త్రముల జాడలు నమ్మితినా పొదలిన మతముల పోరాట మది మదిమది నుండిన నామనసే నమ్మితినా అదియును నింద్రియాల కమ్ముడువోయినది పుత్రదారధనధాన్యభూములు నమ్మితినా పాత్రమగు రుణానుబంధము లవి చిత్రముగ నన్ను గావు శ్రీవేంకటేశ నీవే పత్రపుష్పమాత్రమే నాభక్తియెల్లా నీకు
__label__Devotional అని బ్రహ్మాదులెంచేరు హరిబాలలీలలు వెనక శుకాదులచే వింటిమి నేమిదివో పొత్తులలో బవ్వళించె పురుషోత్తముడు దొల్లి హత్తి మఱ్ఱాకుపై బండినటువలెనె వొత్తగిలి బోరగిలి వుండజొచ్చె గృష్ణుడు తత్తరాన గూర్మావతారమైన గతిని తప్పుటడుగులు వెట్టె తగ ద్రివిక్రముడై గొప్పపాదాలను భూమి గొలచినట్టు అప్పుడే కొదలు మాటలాడజొచ్చె గృష్ణుడు తప్ప నసుర సతుల దగ బోధించినట్లు అచ్చపు రేపల్లెలోన నాడజొచ్చె గృష్ణుడు మెచ్చుల వైకుంఠాన మెరసినట్లు నిచ్చలు శ్రీవేంకటాద్రినిలయుడై యున్నవాడు అచ్చుగ జీవులలోన నాతుమైనయట్లు
__label__Devotional ఏమిట గడమ యిక హరిదాసులకు కామధేనువంటి ఘనముక్తి గలిగె భగవన్నామ నిజపారిజాతము గలుగ గగనపు మా కోరికలు ఫలించె జగదేక పతిరూప చంద్రచంద్రికలు గలుగ మొగి జకోరపునేత్రములు తనవిబొందె పరమాత్మ చింతనపు భాను డుదయించగా సరుస మా చిత్తజలజంబు లలరే హరికథాశ్రుతి వసంతాగమము చెలగగా వరుసతో విజ్ఞాన వనమెల్ల ననిచె చాల శ్రీ వేంకటేశ స్పరుశవేధిచే కాలజన్మపు టినుము కనక మాయ వల నాతని కృపాజాలజలనిధి చేత ఆలోల భక్తియను నమృతంబు వొడమె
__label__Devotional తానే కాకెవ్వరు మాకు దాతయు దైవము తన లోన బెట్టుకొని మాకు లోనైనవాడు చదవించి కూడవెట్టి జారకుండ నిల్లుగట్టి బెదురులేని బుద్ది పిన్ననాడే చెప్పి యెదరి నడిగి ద్రవ్యమిది గొమ్మనుచు నిచ్చి పదిలమై తమ్ము బాలించువాడు మోహవియోగమ్ము మొహానురాగమ్ము దేహవిబాగంబు దెలిపిని కలికి ఐహికమున వేంకటాధీశుడై సర్వ దేహరక్షకుడై తిరుగుచున్నాడు
__label__Devotional ఇందరికి నభయంబు లిచ్చు జేయి కందువగు మంచి బంగారు చేయి వెలలేనివేదములు వెదకితెచ్చిన చేయి చిలుకుగుబ్బలికింద జేర్చు చేయి కలికియగు భూకాంత గాగిలించిన చేయి వలనైన కొనగోళ్ళవాడి చేయి తనివోక బలిచేత దానమడిగిన చేయి వొనరంగ భూదానమొసగు చేయి మొనసి జలనిధి యమ్ము మొనకు దెచ్చిన చేయి యెనయ నాగేలు ధరింయిచు చేయి పురసతుల మానములు పొల్లసేసిన చేయి తురగంబు బరపెడిదొడ్డ చేయి తిరువేంకటాచలధీశుడై మోక్షంబు తెరువు ప్రాణులకెల్లదెలిపెడి చేయి
__label__Devotional కన్నవిన్నవారెల్లా కాకు సేయరా వున్నతుడవైన నీకీ వొచ్చములేలయ్యా దేవతల గాచినట్టి దేవుడ నీకు బసుల నీవల గాచితివనే హీనమేలా కావించి పాలజలధి గాపురముండినయట్టినీవు పాలదొంగవనే నింద నీకేలయ్యా కాలమందు బలి దైత్యు గట్టివేసినట్టి నీకు రోల గట్టువడినట్టి రోత నీ కేల పోలించి లోకాలకెల్ల పొడవైన దేవుడవు బాలుడవై రేపల్లెలో బారాడనేలయ్యా పాముమీద బవ్వళించి పాయకుండినట్టి నీకు పాముతల దొక్కినట్టి పగలేలా కామించి శ్రీవేంకటాద్రి కడపరాయడ నీవు భూమి మాయలణచి నేర్పుల మాయలేలయ్యా
__label__Devotional తలపులోననే దైవము వీడిగో సులభము సులభము సోధించరో యిదే హరినామము యిదే కొననాలికె వదలక తలచితే వైకుంఠము వెదకగ నేటికి వెడపుణ్యము లింక సదరము సదరము సాధించరో కలదు దేహమిదె కలవివె ముద్రలు వలెనని చేకొన్న వైకుంఠము వొలసి కర్మముల బొరలగ నేటికి కలిగెను కలిగెను కైకొనరో శ్రీ వేంకట మదె శ్రీపతి వీడిగో వావిరి గొలిచిన వైకుంఠము భావించి చూచిన బ్రహ్మాదులకును త్రోవయిదె త్రోవయిదె తొలగకురో
__label__Romantic చూడవయ్య నీ సుదతివిలాసము వేడుకకాడవు విభుడవు నీవు వున్నమవెన్నెల పోగులువోసీ సన్నపు నవ్వుల జవరాలు వన్నెల గుంకుమ వసంతమాడీ యిన్నిటా గళలతో యీ మెఱుగుబోడి పాటించి తుమ్మిదపౌజులు దీర్చీ కాటుక కన్నుల కలికి సూటి జక్కవల జోడలరించీ నాటకపు గతుల నాభిసరసి అంగజు రథమున హంసలు నిలిపీ కంగులేని ఘనగజగమనా యింగితపు శ్రీవేంకటేశ నిన్నెనసె వంగెన సురతపు పల్లవాధరి
__label__Devotional నిండుమనసే నీ పూజ అండ గోరకుండుటదియు నీపూజ యిందు హరి గలడందు లేడనేటినిందకు బాయుటే నీపూజ కొందరు చుట్టాలు కొందరు పగనేఅందదుకు మానుటదియే నీపూజ తిట్టులు గొన్నని దీవెనె గొంతని నెట్టుకోనిదే నీపూజ పెట్టిన బంగారుపెంకును నినుమును అట్టే సరి యనుటదియు నీపూజ సర్వము నీవని స్వతంత్రముడిగి నిర్వహించుటే నీపూజ పర్వి శ్రీవేంకటపతి నీదాసులపూర్వమనియెడి బుద్ధి నీ పూజ
__label__Romantic సకల లొకేశ్వరులు సరుస జేకొనువాడు అకలంకముగ బుష్పయాగంబు వివిధ పుష్పములతో వేదఘోషములతో అవల దిరువాముడియ నంగనలయాటతో కవివంది నుతులతో కమ్మబూజలతోడ నవధరించీ బుష్పయాగంబు కప్పురపుటారతుల ఘనచందనముతోడ తెప్పలధూపముల తిరువందికాపుతో వొప్పుగ బణ్యారములు వొగి బెక్కువగలతో అప్ప డందీ బుష్పయాగంబు తగుచ త్రచామరాలతాంబూలములతోడ పగటుతో నీరీతి పదిపూజ లందుకొని జిగిమీరె జూడరే శ్రీవేంకటేశ్వరుని అగణితంబగు పుష్పయాగంబు
__label__Romantic ఎఱగను నేను నీతో యెదురుమాటలాడను తఱి నీవే యెంచుకొని దయసేయవయ్యా చొప్పున నీవు నన్ను చూచితే నేనూ జూడక అప్పుడు దలవంచిన దపరాధము చిప్పిలి ఆడుదాననై సిగ్గువడితి నిందుకు తప్పేమిట దీరు నీవే దయసేయవయ్యా నిగిడి నీవు నవ్వగ నిండుసబలోన నేను నగకవుండినదే నానేరమి తగిలి కన్నెగనక దంటతన మొల్లనైతి తగిన బుద్దులు చెప్పి దయజూడవయ్యా గక్కన శ్రీ వేంకటేశ కాగిట నీవు గూడగా యిక్కువలు గరగిన దిదియే తప్పు మొక్కి యలమేల్మంగను మోహములెల్లా నించితి తక్కక నన్ను మన్నించి దయజూడవయ్యా
__label__Devotional నిత్య పూజలివివో నేరిచిన నోహో ప్రత్యక్షమైనట్టి పరమాత్మునికి తనువే గుడియట తలయే శిఖరమట పెనుహృదయమే హరిపీఠమటా కనుగొను చూపులే ఘనదీపము లట తనలోపలి యంతర్యామికిని పలుకే మంత్రమట పాదైన నాలికే కలకలమను పిడిఘంటయట నలువైన రుచులే నైవేద్యములట తలపులోపలనున్న దైవమునకు గమనచేష్టలే యంగరంగగతియట తమిగల జీవుడే దాసుడట అమరిన వూర్పులే యాలవట్టములట క్రమముతో శ్రీవేంకటరాయనికిని
__label__Devotional నీయాజ్ఞ దలమోచి నీ దేహధారి నైతి యీయేడ గోవిందుడ నే నీడేరేదెట్లో తనువు వేసరినాను తలపు వేసరదు ధనముగడించెడితరితీపున చెనకి మగడు విడిచిన మామ విడువనిపనియాయ హరి నాబదుకుజాడ యెట్లో పాయము ముదిసిననాను భావము ముదియదు వేయైనా సంసారవిషయాలను వోయయ్య కలివోసినావుట్లదిక్కు చూచేది మాయదాయ నిక నామనసుజాడెట్లో కడలేనినావిధులు కన్నులార జూచి నీవు నడుమ శ్రీవేంకటేశ నన్ను నేలితి నొడుగులు దప్పినాను నోముఫలము దప్పనిఅడియాల మబ్బె నాకు నానతిచ్చి తెట్లో
__label__Devotional హరియు సిరియు నేగే రదివో తేరు పరంజ్యోతి స్వరూపపు పైడికుండ తేరు గరుడధ్వజపు దేరు కనకమయపు దేరు సురలు బొమ్మలైనారు చుట్ల దేరు మెరుగుల మేఘముల మించు గొఱిగెల తేరు సిరుల ధ్రువలోకపు శిఖరపు దేరు బలుకుల పర్వతాలె బండికండ్లైన తేరు నలుదిక్కు లంచుల వున్నతపు దేరు కొలదిలేని చుక్కలకుచ్చుల ముత్తేల తేరు మెలుపు నాకాశగంగ మేలుకట్ల తేరు మునులనే వుత్తమాశ్వములగా గట్టిన తేరు ఘనమహిమలనే సింగారపు దేరు యెనసి శ్రీవేంకటేశు డెపుడూ నలమేల్మంగ దినదినభోగముల దిరమైన తేరు
__label__Devotional ఇదియే మర్మము హరి యిందుగాని లోనుగాడు పదపడి జీవులాల బదుకరో హరి గానలేరు మీరు అరసెందువెదకినా హరిదాసు లెఱుగుదు రడుగరో గరిమె బ్రత్యక్షము గాడు దేవు డెవ్వరికి ధర బ్రత్యక్షము హరిదాసుల గొలువరో చేత ముట్టి గోవిందుని శిరసు వూజించలేరు చేతులార ప్రపన్నులసేవ సేయరో జాతిగాగ విష్ణునిప్రసాద మేడ దొరకీని ఆతల వారి బ్రసాద మడుగరో అంతరంగమున నున్నాడందురు విష్ణుడు గాని అంతటా నున్నారు వైష్ణువాధికులు చెంతల దదియ్యుల చేతియనుజ్ఞ వడసి సంతతం శ్రీవేంకటేశు శరణము చొరరో
__label__Devotional నీవనగ నొకచోట నిలిచివుండుటలేదు నీవనుచు గనుగొన్న నిజమెల్ల నీవే తనయాత్మవలెనె భూతములయాతుమలెల్ల ననయంబు గనుగొన్నయతడే నీవు తనుగన్న తల్లిగా తగనితరకాంతలను ఆనఘడై మదిజూచునతడే నీవు సతతసత్యవ్రతాచారసంపన్నుడై ఆతిశయంబుగ మెలగునతడే నీవు ధృతిదూలి ద్రవ్యంబు తృణముగా భావించుహతకాముకుడైనయతడే నీవు మోదమున సుఖదుః నాదరింపుచునున్న యతడే నీవు వేదోక్తమతియైన వేంకటాచలనాథ ఆదియును నంత్యంబు నంతయును నీవే
__label__Romantic వలచి వచ్చితి నేను వానికిగాను నెలవై మీ గొల్లవాడనే తానుండు నటా చెందమ్మి కన్నులవాడు చేతిపిల్లగోవివాడు యిందు వచ్చెగంటిరా యేమిరే యమ్మా మందలపసువులవాడు మకరాంకములవాడు యెందు నున్నాడు చెప్పరే యేల దాచేరమ్మా నెమలి పించెమువాడు నీలమేఘకాంతివాడు రమణుడాతడు మొక్కె రమ్మనరమ్మా జమళి చేతులవాడు సంకుజక్రములవాడు అమర మీపాల జిక్కునట చూపరమ్మా పచ్చబైడి దట్టివాడు పక్షివాహనపువాడు యిచ్చినాడు నా కుంగర మిదివో యమ్మా చెచ్చెర గొనేటివాడు శ్రీ వేంకటేశ్వరుడు వచ్చి నన్ను గూడినాడు వాడువో యమ్మా
__label__Devotional నగవులు నిజమని నమ్మేదా వొగి నడియాసలు వొద్దనవే తొల్లిటికర్మము దొంతుల నుండగ చెల్లబో యికజేసేదా యెల్లలోకములు యేలేటి దేవుడ వొల్లనొల్ల నిక నొద్దనవే పోయినజన్మము పొరుగులనుండగ చీయనక యిందు జెలగేదా వేయినామములవెన్నుడ మాయలు వోయయ్య యికనొద్దనవే నలి నీనామము నాలికనుండగ తలకొని యితరము దడవేదా బలు శ్రీవేంకటపతి నిన్నుగొలిచి వొలుకు జెంచలములొద్దనవే
__label__Devotional తతిగాని యీపాటు దైవమా విచారించవే కతలాయ జెప్ప నేడు కలికాలమహిమ తుటుములై భూసురుల తుండెములు మొండెములు యిటువలె భూతములు యెట్టు మోచెనో అటు బాలుల రొదలు ఆకాశమె ట్టోరిచెనో కట కటా యిట్లాయ గలి కాల మహిమ అంగలాచే కామినుల యంగ భంగపు దోపు లింగితాన మింట సూర్య డెట్టుచూచెనో పొంగు నానాజాతిచేత భువనమెట్లానెనో కంగి లోకమిట్లాయ కలికాలమహిమ అరుదు గోహత్యలు సేయగ దూడ లంగలావ సరి ధర్మదేవతెట్టు సమ్మతించెనో పరధన చూరకెట్టు పట్టాయనో లక్ష్మి కరుణ యెందణగెనో కలికాలమహిమ దేవాలయాలు నానాదేశములెల్లా జొచ్చి దేవగా నెట్లుండిరో దేవతలు తావులేలే రాజులకు దయ గొంత వుట్టదాయ కావరమే ఘనమాయ గలి కాలమహిమ నిరపరాధుల జంపి నెత్తురు వారించగాను తెరల కెట్టుండిరో దిక్పాలులు విరసవర్తనలుండే విపరీతకాలమున గరువాలు గపటాలే కలికాలమహిమ వుపమించి దంపతులు వొకరొకరిని జూడ చపల దుఃఖములతో సమయగాను తపములు జపములు ధర్మము లెందణగెనో కపురుబాపాలు నిండె గలికాలమహిమ తలలు వట్టీడువగా తల్లులు బిడ్డలవేయ తలపెట్టుండెనో యంతర్యామికి మలసి ముక్కలుగోయ మరుడెట్టు వోరిచెనో కలకలే ఘనమాయ గలికాలమహిమ దీనత లోబడి గుండెదిగు లసురుసురులు వానినెట్లు లోగొనో వాయుదేవుడు గూను వంచి తల్లి చూడ గొడుకు గుత్తిక గోయ గానబడె నింతేసి కలికాలమహిమ పలుమారు నమ్మించి ప్రాణములు గొనగాను యిల దమలో బ్రాణాలెట్లుండెనో నెలవై శ్రీ వేంకటేశ నీవే యెరుగుదువు కలుషమే ఘనమాయ గలికాలమహిమ
__label__Devotional ఎవ్వరు నాకు దిక్కు యేమని చెప్పుదు నిక అవ్వలికి నివ్వలికి హరి నీవే కాకా యెన్నటిప్రతిబంధమో యెంచ గామక్రోధములు వెన్నాడి నే బుట్టితేనే వెంట బుట్టీని మున్నిటికొల మెట్టిదో మొగి మదమత్సరము లన్నిలోకముల జొచ్చి నందు జొచ్చీని యెక్కడి ఋణమో నాకు నీ దేహభోగములు పక్కన నేడనుండినా బడివాయవు తక్క కేనాటికర్మమో తగ బుణ్యపాపములు చిక్కులై కలలోన జిమ్మి రేచీని యెందరిపగో కాని యీ తమోరాజసములు సందడించి చలములు సాదించీని యిందునే శ్రీవేంకటేశ యింతలో నన్నేలితివి కిందుపడి యీవే నన్ను గెలిపించీని
__label__Devotional చదువులోనే హరిని జట్టిగొనవలెగాక మదముగప్పినమీద మగుడ నది గలదా జడమతికి సహజమే సంసాయాతన యిది కడు నిందులో బరము గడియించవలెగాక తొడరి గాలప్పుడు తూర్పెత్తక తాను విడిచి మఱచిన వెనక వెదకితే గలదా భవబంధునకు విధిపాపపుణ్యపులంకె తివిరి యిందునే తెలివి తెలుసుకోవలెగాక అవల వెన్నెలోనె అల్లు నేరేళ్లింతే నివిరి నిన్నటివునికి నేటికి గలదా దేహధారికి గలదే తెగనియింద్రియబాధ సాహసంబున భక్తి సాధించవలెగాక యీహలను శ్రీవేంకటేశుదాసులవలన వూహించి గతిగానక వొదిగితే గలదా
__label__Romantic సేసినట్టె వాని జేయనీరే మాసటీనివంటి మంకువాడే పట్టగ బట్టగ బాముతల దొక్కె యిట్టిపిన్నవాని నేమందమే తిట్టగదిట్టగ దినె వెన్నలెల్ల బట్టగుత్తుచలపాదివాడే కూయగగూయగ గోకలు దొంగిలె వోయమ్మ వీడెంత వుద్దండీడే తోయగదోయగ దుండగములు సేసె చేయిమీదయి నట్టిసీటవాడే చెప్పగ జెప్పగ జేత గొండ యెత్తె అప్పుడే శ్రీవేంకటాద్రీశుడే కప్పగగప్పగ గలసె నింతుల అప్ప డలమేల్మంగాధిపుడే
__label__Romantic అత డెంతవిలిసిన నలిగిరావు నీ కతమున నింకేమి గాగలదో చూచినట్టు రాదు సూనసాయకుని రాచకార్య మిది రమణి ఱాచిలుకల గుఱ్ఱపుదళములు మించె నేచె నిన్నిక నవి యేమనునో తలచినట్టు రాదు తగ వసంతుని బలమెంత గలదొ పడతి నలువంక గోవిల నల్లబనిగాదుసుమ్మీ బలములు మోహరించె బనిగాదుసుమ్మీ కదిసినట్టు రాదుకడు శ్రీవేంకటేపతి చిదుముగోరికొన చేకత్తుల అదన నిను గూడె అతనిబలముల కెదిరి పలికితివి యిందాకాను
__label__Devotional ఎంత సోదించి చూచినా యెన్నెన్ని చదివినా వింతలై న నీమూర్తి వెస దెలిసేమా లోకములో సముద్రములోతు చెప్పగరాదట ఆకాశ మింతంతని యనరాదట మేకొని భూరేణువులు మితి వెట్టగరాదట శ్రీకాంతుడ నీమహిమ చెప్ప చూపవశమా అల గాలి దెచ్చి ముడియగా గట్టగరాదట వెలయ గాలము గంటు వేయరాదట కలయ నలుదిక్కులకడ గానగరాదట జలజాక్ష నీరూపు తలపోయగలనా కేవలమైన నీమాయ గెలువనేరాదట భావించి మనసు జక్క బట్టరాదట దేవ యలమేల్మంగపతివి నీశరణే గతి శ్రీవేంకటేశ నిన్ను జేరి కొల్వవశమా
__label__Devotional పురుషోత్తమ నీవే బుద్ధిచ్చి కాచుట గాక శిర సెత్తుకొని నవ్వ సిగ్గుగాదా నాకు పొసగ పంచేంద్రియాలు పుట్టిన దేహమే మోచి యెసగ జితేంద్రియుడ నెట్టయ్యే నేను వసగాని కోరికల వలలోన జిక్కుకొని యిసుమంతలో ముక్తుడ నెట్టయ్యే నేను తొల్లిటి కర్మముచేత దొడ్డయైన పుట్టు పుట్టి యెల్లవారిలో జ్ఞాని నెట్టయ్యే నేను మల్లడి సంసారము మరగువాడవై యుండి యిల్లిదివో విరక్తుడ నెట్టయ్యే నేను పాపపుణ్యపు లోకులపంక్తిలోన నేవుండి యేపున నీ భక్తివాడ నెట్లయ్యే నేను రాపుల శ్రీ వేంకటేశ రక్షించి కీరితి బొందు యీపాటి వాడ ధీరుడ నెట్టయ్యే నేను
__label__Romantic ఉగ్గు వెట్టరే వోయమ్మా చెయ్యొగ్గీనిదె శిశువోయమ్మా కడుపులోని లోకమ్ములు గదలీనొడలూచకురే వోయమ్మా తొడికెడి సరుగన దొలగ దీయరే వుడికెడి పాలివి వోయమ్మా చప్పలు వట్టుక సన్నపుబాలునినుప్పరమె త్తకురో యమ్మా అప్పుడె సకలము నదిమీ నోరనె వొప్పదు తియ్యరె వోయమ్మా తొయ్యలులిటు చేతుల నలగించక వుయ్యల నిడరే వోయమ్మా కొయ్య మాటలను కొండల తిమ్మనినొయ్యన తిట్టకురోరమ్మా
__label__Devotional అన్నిటికి హరి యంతర్యామి మూలము విన్నకన్న గతులెల్లా వృథా మూలము లాలిత వైరాగ్యమూలము మోక్షము ఆలరిసంసారమూల మతిబంధము మేలిమిశాంతిమూలమే సుఖము వీలి క్రోధమూలమే వెడదుఃఖము కైకొను భవములే కర్మమూలము శ్రీకాంతుపై భక్తి చిన్మూలము పైకొన్న ధ్యానమెల్ల భావమూలము దీకొని లంపటములు దేహమూలము అరుదై సుజ్ఞాన మాచార్యుమూలము ధరణి జగత్తెల్లా ధనమూలము పరము శ్రీవేంకటపతి మూలము హరి నాతని శరణాగతి మూలము
__label__Devotional దైవమా నీమాయ తలమొ లెఱగనీదు కావరపు విషయాల కట్లు వదలవు గక్కున బెరిగివచ్చీ కాలము మీదమీద వొక్కనాటి కొక్కనాటి కొత్తుకొత్తుక నిక్కి తుమ్మిదలవంటి నెరులెల్లా దెల్లనాయ కక్కరమాయ మేను కాంక్షలూ నుడుగవు చిన్ననాడు మోహించిన చెలులు నే జూడగానే పన్నిన వయసు మీరి ప్రౌఢలైరి వన్నెకు బెట్టిన సొమ్ము వడి రాసి యెత్తుదీసె మున్నిటివే వెనకాయ ముచ్చటా దొలగదు సిగ్గులెల్లా బెడబాసె చేరి యవ్వరు నవ్వినా యెగ్గుపట్టదు మనసు యెఱుకతోనే నిగ్గుల శ్రీవేంకటేశ నీవు నన్ను నేలుకొని దగ్గరి నాలోనుండగా తలపూ గైవాలదు
__label__Romantic తలచినప్పుడు రాక తడసితివి చలము సాదించి నేడు చనవులిచ్చితివి చేపట్టి విడువకు చిత్తగించి నవ్వేవు యూపాటివాడవు నిన్న నెందువోతివి తీపుల యీవిరహాన దేహమెల్ల వలసితి కోపుల నిట్టె రతికి గొలిపీ నామనసు అక్కరతో గాగిలించి ఆనలెల్లా బెట్టేవు యిక్కడనక్కడ నీవు యేలవుంటివి చొక్కముగా నీకెదురుచూచి చూచి వేసరితి పక్కున దొల్లిటివలె పదరీ నాఆసలు తనివిగా నన్నుగూడి దప్పు లెల్ల దీరిచేవు యెనయిక యిందాకా యెంతసేసితి ఘనుడ శ్రీవేంకటేశ కలిసి నే భ్రమసితి అనుగునిష్టూరాలు నిన్నాడీనా నామాటలు
__label__Romantic వినవమ్మ యశోద గోవింద కృష్ణుడు చెనకి యెన్నిపనులు చేసెనమ్మ కృష్ణుడు వుట్టులు దాగొట్టుగాను వువిదలు దిట్టగాను ఱట్టాయ వీథులలో నుఱక కృష్ణుడు పట్టినకోలల గొల్లపౌజు లిరువంకరాగ పట్టుకొన్న గొల్లెతల భ్రమయించీ గృష్ణుడు పాలు దనపై గారగా పడతులు నవ్వగాను గేలికి లోనాయను జంగిలి కృష్ణుడు అలరి యెలుగులతో నడ్డమువచ్చినవారి మేలపు చేతలు చేసి మెప్పించీ గృష్ణుడు యిండులు దాజొరగాను యింతులు పైకొనగాను బండుకు లోనాయను గోపాలకృష్ణుడు అండనె శ్రీవెంకటాద్రి నలమేలుమంగ గూడి దుండగపు జేతలనె దొరాయ గృష్ణుడు
__label__Romantic మీకు మీకు నమరును మిక్కిలివేడుకలెల్లా కైకొని నేమెల్లా జూడగంటిమిగదే సింగారరాయడుగదే చిత్తజిగురుడుగదే అంగవించి నిన్ను బెండ్లాడినవాండు బంగారుపతిమవు పాలవెల్లికూతురవు అంగన నీవు దేవులవైతివిగదే కాంచనపుదట్టివాడు కౌస్తుభపుమణివాడు మంచితనమున నీకు మగడుగదే మించుసిరులదానవు మేటితమ్మిపైదానవు యెంచగ నితనిపుర మెక్కితివిగదవే చేతులు నాల్గిటివాడు శ్రీవేంకటేశ్వరుడు ఆతుమగా నిన్ను నేలి అలరెగదే యీతల శ్రీకాంతపు యిన్నిటా నేరుపరివి యీతని కెప్పుడు నీవు యిరవైతివిగదే
__label__Romantic వెలది యీకె ఇదిగో వీడిగో పెండ్లికొడుకు యెలిమి నుపచారాలు ఇన్నియును జేయరే అంబుజపాణికిని హారములు గట్టరే బింబాధరికి గొప్పు వెట్టగదరే కంబుకంఠికిని కప్రపు బొట్టు వెట్టరే అంబరమధ్యకును ఆరతులు యెత్తరే కలువకంటికి మంచికాటుక వెట్టగదరే తలిరుబోణికి పూలదండ వేయరే మలయజగంధికి బొమ్మలపెండె మందియ్యరే అలినీలవేణికి నట్టె సింగారించరే కరిగమనకును బాగాలు చేతి కొసగరే హరిమధ్య కొడ్డాణ మమరించరే ఇరవుగా శ్రీవేంకటేశ్వరుని బెండ్లాడె తరుణికి నితనికి తగు పీట వెట్టరే
__label__Romantic మదనగురుని మంచి మజ్జనలేళ పొదిగొన్న సింగారాల పోగాయ నితడు తేరకొవ బంగారుబిందెల నించి పన్నీట శ్రీరమణునకు నభిషేకము సేయగా తోరమైన పూదేనెలతోడి యంజనాచలము కారుకమ్మినటువలె గనుపట్టె నిపుడు కప్పురకాపుమేన గలయగ మెత్తి మెత్తి అప్పని కేకాంతాన నంగముల నించగాను ముప్పిరి నేనుగకును ముత్యాలజల్లులనే గుప్పె సింగారించినట్టు గుఱుతాయ నిపుడు శ్రీవేంకటేశనకు చేరి యలమేల్మంగకు ఆవటించి తట్టుపుణు గన్నిటా నలదగాను భావించ గల్పవృక్షముపై నీలమేఘములు వేవేలుగా నిండినట్టి విధమాయ నిపుడు
__label__Romantic మంచిముహూర్తమున శ్రీ మంతులిద్దరు చంచుల బూవుదండలు చాతుకొనే రదివో సొరిది బేరటాండ్లు సోబాన బాడగాను హరియు సిరియు బెండ్లియాడేరదే తొరలి యంతటా దేవదుందుభులు మొరయగ గరిమ బాసికములు గట్టుకొనే రదివో మునులు మంగళాష్టకములు చదువుచుండగ పెనగుచు సేసలు పెట్టేరదే ఘనులు బ్రహ్మాదులు కట్నములు చదువగ వొనరి పెండ్లిపీట పైనున్నారదివో అమరాంగనలెల్లాను ఆరతు లియ్యగాను కొమరార విడే లందుకొనే రదివో అమరి శ్రీ వేంకటేశు డలమేలుమంగ గూడి క్రమముతో వరములు గరుణించే రదివో
__label__Devotional ఈమాట విని నిన్ను నిందుకే నవ్వితి నేను నేమమెంత నేమెంత నీ కరుణ యెంత సకలకర్మము చేత సాధ్యముగాని నీవు వొక ఇంచుకంత భక్తి కొగి లోనైతి ప్రకటించి బహువేదపఠన జిక్కని నీవు మొకరివై తిరుమంత్రమునకు జిక్కితివి కోటిదానములచేత కోరి లోనుగాని నీవు పాటించి శరణంటేనే పట్టి లోనైతి మేటి వుగ్రతపముల మెచ్చి కైకొనని నీవు గాటపుదాసులై తేనే కైకొని మన్నించితి పెక్కుతీర్థములాడిన బేధించరాని నీవు చొక్కి నీముద్రవారికి సులభుడవు గక్కన దేవతలకు గానరాని నీవు మాకు నిక్కడ శ్రీవేంకటాద్రి నిరవైతివి
__label__Romantic కా దనకు నామాట కడపరాయనీకు గాదెబోసే వలపులు కడపరాయ
__label__Devotional తోరణములే దోవెల్లా మూరట బారట ముంచినలతల కూరిమిమటములు గోపురంబులును తేరుపడగెలే తెరువెల్లా కోరినపండ్లు గురిసేటితరువులు తోరములైనవెదురుజొంపములు ఆటలు దిరుపులు నందపుటురువులు పాటలు వనవైభవమెల్లా కూటువ నెమళ్ళ కోవిల గుంపుల పేటల దేటలపెనుగూటములు వింజామరలును విసనకఱ్ఱలును గొంజెగొడుగిలే కొండెల్లా అంజనగిరిరాయడు వేంకటపతి సంజీవని పరుషల కొదవగను
__label__Devotional హరి యవతారమీతడు అన్నమయ్య అరయ మా గురుడీత డన్నమయ్య వైకుంఠనాథుని వద్ద వడి బాడుచున్నవాడు ఆకరమై తాళ్ళపాక అన్నమయ్య ఆకశపు విష్ణుపాదమందు నిత్యమై వున్నవాడు ఆకడీకడ దాళ్ళపాక అన్నమయ్య క్షీరాబ్ధిశాయి నిట్టే సేవింపుచు నున్నవాడు ఆరితేరి తాళ్ళపాక అన్నమయ్య ధీరుడై సూర్యమండల తేజమువద్ద నున్నవాడు ఆరీతుల తాళ్ళపాక అన్నమయ్య యీవల సంసారలీల యిందిరేశుతో నున్నవాడు ఆవటించి తాళ్ళపాక అన్నమయ్య భావింప శ్రీవేంకటేశు పాదములందె వున్నవాడు ఆవభావమై తాళ్ళపాక అన్నమయ్య
__label__Romantic కానవచ్చీ నందులోనే కడమదొడమలెల్లా నీనేరుపు లాపెమీద నెరపుమా చూతము చేపట్టుగుంచమనంటా సిగ్గు లీడ బలికేవు ఆపెతోడ నీమాటే ఆడుమా నీవు వోపుదునంటా నాకు వూడిగాలు చెప్పేవు యేపున నాపెచేత చేయించుకోమ్మా చూతము గోలదాననంటా నన్ను గొనగోర జెనకేవు నాలి నాపెతోడ నిట్టె నవ్వుమా నీవు మేలుగలదాననంటా మెట్టేవు నాపాదము గేలి నాపెపాదాన దాకించుమా చూతము సేసుకొన్నదాననంటా చేరి నన్ను గూడితివి ఆసల నాపె గాగిట నంటుమా నీవు శ్రీసతినంటా నన్ను శ్రీ వేంకటేశ యేలితి భూసతి ఆపెను నిట్టె పొందుమా చూతము
__label__Romantic రమ్మనవే చెలియా రమణుని నీడకు యిమ్మనవే చనువులు యెలయింపు లేటికే కన్నులజూచిన దాకాకడలేదు తమకము సన్నల మొక్కినదాకా చల్లీగూరిమి మన్నన లడుగుదాకా మలసీ గోరికలు యెన్ని లేవు యెడమాట లింకా నేటికే సరసమాడినదాకా జడి వట్టీ జెమటలు వరసకు వచ్చు దాకా వంచీ జలము గరిమ బై కొన్న దాకా గమ్మీ నడియాసలు ఇరవై నడుమ దెర యిక నేటికే కదిసి కూడిన దాకా కడు జన్ను లదరీని పెదవి యానిన దాకా నిదే నోరూరీ అదన శ్రీ వేంకటేశు డంత లోనె నన్ను గూడె యెదుటనే వొడబాటు లింకా నేటికే
__label__Devotional ఎందు జూచినా నీవే ఇదివో నీ ప్రతాపము నందకధరుడ నీకు నమో నారసింహా అచ్చలపు బ్రహ్మాండమది నీకు బెద్దగుహ చెచ్చెర నహోబలాద్రి సింహాసనము అచ్చట గనకదైత్యు డాహారపుమెగము విచ్చనవిడి జెలగు విజయనారసింహా జలధు లేడును నీకు జలకపు మడుగులు అలరి భూమెల్లా విహారదేశము కెలన రేలుబగళ్లు కిందిమీది రెప్పలు వెలయగ విహరించు విజయనారసింహా చక్కటి శ్రీమహాదేవి జంటైన ఆడుసింహము నిక్కపు దేవతలెల్లా నీ పిల్లలు యెక్కవై శ్రీవేంకటాద్రి నిన్నిటా భోగించేవు వెక్కసమై మమ్మేలుకో విజయనారసింహా
__label__Devotional భోగి శయనమును బుసకొట్టెడిని యోగనిద్ర పాయును మేల్కొనవే కన్నులు దెరవక కమలభాంధవుడు వెన్నెల రేణువు వెలయ దిదే అన్నున మలసీ నరుణోదయ మిదే మిన్నక నీవిటు మేలుకొనవే తెల్లనికన్నులు దెరవక విరియగ నొల్లక జలజము లున్నవివే కల్లనిదుర నిను గవియగ నియ్యక మెల్లనాయ నిటు మేలుకొనవే తెరవగు రెప్పల దెల్లవారవలె తెరవక చీకటి దీరదిదే తెరగు వేంకటాధిప నీవెఱుగుదు మెఱుగులు చల్లుచు మేలుకొనవే
__label__Devotional ఎక్కడి మానుషజన్మం బెత్తిన ఫలమే మున్నది నిక్కము నిన్నే నమ్మితి నీ చిత్తిం బికనూ మఱవను ఆహారంబును మఱవను సంసారసుఖము మఱవను యింద్రియభోగము మాధవ నీ మాయా మఱచెద సుజ్ఞానంబును మఱచెద తత్వరహస్యము మఱచెద నురువును దైవము మాధవ నీ మాయా విడువను బాపము పుణ్యము విడువను నా దుర్గుణములు విడువను మిక్కిలి యాసలు విష్ణుడ నీ మాయా విడిచెద షట్కర్మంబులు విడిచెద వైరాగ్యంబును విడిచెద నాచారంబును విష్ణుడ నీ మాయా తగిలెద బహులంపటముల తగిలెద బహుబంధంబుల తగులను మోక్షపుమార్గము తలపున యెంతైనా అగపడి శ్రీ వేంకటేశ్వర అంతర్యామివై నగి నగి నను నీ వేలితి నాకా యీ మాయా
__label__Devotional ఎంతలేదు చిత్తమా యీతలేల మోతలేల వంతులకు బారనేల వగరించనేలా దక్కనివి గోరనేల తట్టుముట్టు పడనేల చిక్కినంతకే సంతసించరాదా ఒక్కమాటే వుప్పుదిని వుపతాప మందనేల చక్కజాడ దగినంతే చవిగొనరాదా పారి పారి వేడనేల బడలిక పడనేల మీరి దైవమిచ్ఛినంతే మెచ్చరాదా వీరిడై పొడవెక్కి విరుగబడగనేల చేరి యందినంతకే చేచాచరాదా జీవుల గొలువనేల సిలుగుల బడనేల శ్రీవేంకటేశు డాత్మ జిక్కివుండగా దావతి పడగనేల దప్పులం బొరలనేల కైవశమైనందుకే గతిగూడరాదా
__label__Devotional చాలదా హరిసంకీర్తనంగలమే లిది దీననే మెరసిరి ఘనులు తలప వేదాశాస్త్రములు గానక అలరుచు వాల్మీకాదులు తలకొని హరిమంత్రమే దగ బేర్కొని అలవిమీర గడు నధికములైరి యితరదైవముల నెఱగనేరక ప్రతిలేనిమహిమ బార్వతి మతి దలపుచు హరిమంత్రమె పేర్కొని సతతము హరులో సగమై నిలిచె చదువులు బలుమరు జదువనోపక అదివో నారదాదులు పదిలపువేంకటపతిహరినామమే వదల కిదియ జీవనమై మనిరి
__label__Romantic చూడరమ్మ చెలులాల సొబగు లిద్దరివిని వీడనిమనోరథాలు మేడలై పెరిగె యెదరుగొండల నెక్కి యిందిరా నౌభళేశుడు మదనతంత్రములై న మాటలాడేరు పెదవితేనెరసాలు వింపిళ్లు గురియగా యిదివో భవనాశి యేరు వారె నడుమ నిలువుగద్దెలమీద నెలకొని పందేలతో సొలపులచెనకుల జూజా లాడేరు వెలయ సారెలుగాను వినోదాలు నడవగా బలుభవనాశి నెత్తవలకాయ నడుమ యీరీతి శ్రీవేంకటాద్రి నిందు నందు నిద్దరూను సారెకు గూడుచు సరసము లాడేరు తారుకాణ చూపుల తలబాలు వోయ గాను తేరకొని భవనాశి తెరయాయ నడుమా
__label__Devotional దేవతలగాచిన దేవు డితడు వేవులు ప్రతాపముల వీరరాముడితడు రావణుజంపి పుష్పకరథ మెక్కి సీతతోడ ఠావుగా నయోధ్యను పట్టముగట్టుక వావిరి సుగ్రీవాదివానరకోట్లు గొలువ చేవమీరి పొగడొందు శ్రీరాము డితడు వసుధ యింతయునేలి వసిష్ఠాదులు వొగడ యెసగ నశ్వమేధాలెల్లా జేసి పొసగ గుశలవుల పుత్రులగా నటుగాంచి రసికత మించు దశరథరాము డితడు అలర రుద్రునెదుటనటు విశ్వరూపు చూపి లలి బ్రహ్మవట్ట మనిలజుని కిచ్చి యిల శ్రీవేంకటాద్రినిరవై నిలిచినాడు చలము సాధించిన జయరాము డితడు
__label__Devotional ఎవ్వరిభాగ్యం బెట్టున్నదో దవ్వు చేరువకు తానే గురుతు పరమమంగళము భగవన్నామము సురులకు నరులకు శుభకరము యిరవుగ నెఱిగిన యెదుటనె వున్నది వరుసల మఱచినవారికి మాయ వేదాంతసారము విష్ణుభక్తి యిది ఆదిమునుల మత మయినది సాదించువారికి సర్వసాధనము కాదని తొలగిన గడుశూన్యంబు చేతినిధానము శ్రీవేంకటపతి యేతల జూచిన నిందరికి నీతియు నిదియే నిజసేవకులకు పాతకులకు నది భవసాగరము
__label__Devotional దొరుకునా యితని కృప తుదిపదంబు అరిది విభవము లొల్లమనినా బొదలు సొంపలర నితడు కృపజూచు టరుదని కాక యింపు సామాన్యమా యితని కరుణ లంపటము ఘనమైన లక్ష్మీకటాక్షములు సంపదలు తోడనే చల్లు వెదలాడు తగ నితనిపై భక్తి తగులు టరుదని కాక నగుట సామాన్యమా ననచి యితడు జగదేక హితములుగ సరసతలు సౌఖ్యములు దిగులువాయగ నితడు దిప్పుదీరాడు తిరువేంకటాద్రి సిద్ధించు టరుదని కాక మరుగ దను నిచ్చునా మరియొకరిని యిరవైన భోగములు యిష్టసామ్రాజ్యములు విరివిగొని యితని దయ వెంటనే తిరుగు
__label__Devotional ఇన్నివిధాలు యికనేల ప్ర పన్నుడై మీద బహువిధులేలా సతతభూతదయ సత్యవాక్యము గలితే కుతిలపు ధర్మాలగొడవలేలా ప్రతిలేనివిజ్ఞానభావశుద్ధి గలిగితే మతకపు గర్మాలు మరియేలా పొందుగ నిన్నిటను సమబుద్ధి నిలిచితేను సందడిలో దీర్థాచరణలేలా నిందమాని యాసమాని నిర్మలచిత్తులయితే వందడైన వుపవాస వ్రతము లేలా శ్రీ వేంకటపతి చింతనము గలిగితే పావనపు శాస్త్రాల పఠనలేలా ఆవల నీతని దాసులందు బ్రేమ గలిగితే కావరపుటితర సంగతులేలా
__label__Devotional విచ్చేయవయ్యా వేంకటాచలముపొంతకచ్చుగా నేమున్నచోటి కచ్యుతనారాయణా అల్లనాడు లంక సాధించందరును బొగడగ మల్లడి నయోధ్యకు మరలినట్లు యెల్లగా గైలాసయాత్ర కేగి కమ్మర మరలి వెల్లవిరి ద్వారకకు విచ్చేసినట్లు యెన్నికతో గోమంతమెక్కి జయము చేకొని మన్ననతో మధురకు మరలినట్లు అన్నిచోట్లా నుండి అల్లిరము లారగించ వెన్నుడవై వేడుకతో విచ్చేసినట్లు వహికెక్క ద్రిపురాల వనితల బోధించి మహి నిందిర వొద్దికి మరలినట్లు విహగగమన శ్రీవేంకటేశ మము గావ విహితమై నామతిలో విచ్చేసినట్లు
__label__Devotional ఈతని దెంతప్రతాప మీతని దెంతవుదుట యీతడు రామునిబంటు యీతని సేవించరో వుదయాస్త నగముల కొకజంగ చాచినాడు చదివె రవితో సర్వ శాస్త్రములు తుద బ్రహ్మాండము మోవ దోక మీది కెత్తినాడు పెద పెద కోరల పెను హనుమంతుడు కుడిచేత దనుజుల గొట్ట నూకించినాడు యెడమచే బండ్లగొల పిడికిలించె వుడుమండలము మోవ నున్నతి బెరిగినాడు బెడితపు మేనితోడ బెనుహనుమంతుడు పుట్టు గవచ కుండలంబులతోడ నున్నవాడు గట్టి బ్రహ్మపట్టానకు గాచుకున్నాడు ఇట్టే శ్రీ వేంకటేశు నెదుట బనులు సేసీ బెట్టిదపు సంతోసాన బెనుహనుమంతుడు
__label__Devotional దేవు డొక్కడే మఱి జీవులు వేరు వావాత దెలిసేది వారి వారి భాగ్యము పొడమినవారికి బోయినవారికి గడియ లొక్కటే వారి గతులు వేరు బడి బుణ్యములు సేయ బాపములు సేయగ కడగి కాల మొక్కటే కర్మములే వేరు కాకములు సంచరించె కలహంసలు దిరిగె ఆకాశ మొక్కటే విహారాలు వేరు మేకొని యెండలు గాయ మించి చీకటులు రాయ లోకపు బయ లొక్కటే జోకలే వేరు అట్టే యేలే రాజులకు నడిగేటి దీనులకు పట్టి భూమి యొక్కటే బాగులు వేరు గుట్టున శ్రీవేంకటేశు గొలువగ దలచగ నెట్టన దేహ మొక్కటే నేరుపులే వేరు
__label__Romantic మేటి నేరుపరులాల మెలుతలాల కూటము లిద్దరికిని గూరుచరె యెపుడు చెప్పగానే నోరూరీ చెలువునిచేతలు చొప్పులెత్తెతని నాకు జూప గదరే కుప్పవడీ గోరికలు గుణములు వింటేను వొప్పుగా బొందులు నాకు నొనరించరే విననే వేడుకవుట్టీ విభుని చక్కదనాలు అనువుగా నిద్దరి మాటాడించరే మనసయ్యా నాతనిమంచితనాలు చూడగా యెనయగ నాతని నింటికి దోడితేరే తలచగానే వచ్చె తానె శ్రీవేంకటేశుడు తెలుపరే నామోహము దేవునికిని తిలకించి చూచి ఇట్టె తిరముగా బెండ్లాడె కలకాలమును నన్ను గరుణించుమనరే
__label__Devotional తుద సమస్తమును దుర్లభమే అదె సులభుడు మాహరి యొకడే సురలును నరులును సొంపగు సిరులును వొరసిన నిన్నియు నుపాధులే నిరుపాధికుడును నిజకరుణానిధి అరయగ నిదె మాహరి యొకడే అందరియీవులు నఖిలకర్మములు అందగరాని ప్రయాసములే యిందిరారమణి నేచిన సేవిది చెందరు సుజనులు చెప్పంగలదె యితరోపాయము లేవి చూచినా శ్రుతివిరహితములు శూన్యములే రతి శ్రీవేంకటరమణునిమతి యిది హితపరిపూర్ణం బిది యొకటే
__label__Devotional రామ రామచంద్ర రాఘవా రాజీవలోచన రాఘవా సౌమిత్రి భరత శత్రుఘల తోడ జయమందు దశరథ రాఘవా శిరసు కూకటుల రాఘవా చిన్నారి పొన్నారి రాఘవా గరిమ నావయసున దాటకి జంపిన కౌసల్యనందన రాఘవా అరిది యజ్ఞముగాచు రాఘవా అట్టె హరువిల్లు విఱిచిన రాఘవా సిరులతో జనకుని యింటను జానకి జెలగి పెండ్లాడిన రాఘవా మలయు నయోధ్యా రాఘవా మాయామృగాంతక రాఘవా చెలగి చుప్పనాతి గర్వ మడచి దైత్యసేనల జంపిన రాఘవా సొలసి వాలిజంపి రాఘవా దండి సుగ్రీవునేలిన రాఘవా జలధి బంధించిన రాఘవా లంక సంహరించిన రాఘవా దేవతలు చూడ రాఘవా నీవు దేవేంద్రు రథమెక్కి రాఘవా రావణాదులను జంపి విభీషణు రాజ్యమేలించిన రాఘవా వేవేగ మరలి రాఘవా వచ్చి విజయ పట్టమేలి రాఘవా శ్రీవేంకటగిరిమీద నభయము చేరి మాకిచ్చిన రాఘవ
__label__Devotional హీనదశలబొంది యిట్ల నుండుటకంటె నానావిధులను నున్ననాడే మేలు అరుదైన క్రిమికీటకాదులందు బుట్టి పరిభవములనెల్ల బడితి గాని యిరవైనచింత నాడింతలేదు యీనరజన్మముకంటె నాడే మేలు తొలగక హేయజంతువులయందు బుట్టి పలువేదనలనెల్ల బడితిగాని కలిమియు లేమియు గాన నే డెఱిగి నలగి తిరుగుకంటె నాడే మేలు కూపనరకమున గుంగి వెనకకు నే బాపవిధులనెల్ల బడితిగాని యేపున దిరువేంకటేశ నా కిటువలె నాపాల గలిగినాడే మేలు
__label__Romantic చూడచిన్నదాన వింతె సుద్దులు కోటానగోటి యేడేడ నేరుచుకొంటివే వో కలికి కిన్నెరమీటులలోని గిలిగింతలు  నీ వన్నెల కనుచూపుల వలవంతలు యెన్నరాని యిచ్చకపు టెలయింతలు యెన్నడు నేరుచుకొంటివే నో కలికి సారెకు నెడవాయని సరసములు  నీ తారుకాణ సన్నల తమకములు గారవించి బుజ్జగించే గమకములు యేరీతి నేరుచుకొంటివే వో కలికి కందువ శ్రీవేంకటేశు కలయికలు  నీ యందమైన సమరతి యలయికలు పొందుల మునిముంగిలి పొలయికలు యెందెందు నేరుచుకొంటివే వో కలికి
__label__Romantic ఒయ్యన చేరి పాదా లొత్తవమ్మ తియ్యని నోరనే మాట తియ్యవమ్మా పదియారువన్నెబొమ్మ పట్టపు వొలుకేమమ్మ యెదురుగొండ లెక్కితి వేమమ్మ పెదవిపై వాదులనే బేట్లు రాలి తమ్మ యిదివో నీపతితోడ నింత వద్దా అమ్మా అతనుని గన్నకొమ్మ హరియఱచేతి నిమ్మ యితని యలుక దేర్చ వేమమ్మ మతకాలే నెరుపేవు మదము చెక్కుల గమ్మ యితవరి పతితోడ నింత గద్దా అమ్మ యీవి గల్పకపు రెమ్మ యింటిలో దాచిన సొమ్మ యీవిభు దప్పక చూచే వేమమ్మ శ్రీవేంకటేశుడైన శ్రీనరసింహునితోడ యీవేళనే యెక్కుకొంటి వింత గద్దా అమ్మా
__label__Devotional పురాణపురుషా నా మనోరథము పొందుగ నీడేర్చవే నిరుహేతుకదయానిధివి నీ వనగా విందూ యెపుడు ప్రసన్నుడ వౌదువొ యనుచు యెదురుచూతు నీకు అపురూపంబగు నీ సూక్తులు వివ నాలింతు లీనులను వుపమల నిన్నును వశముచేసుకొన నూహింపు చుండుదును చపలుడనై నీ మన్ననలే యిటు సారెకు గోరుదును సతతము నీ భావము దెలుసుకొనగ చదువులలో వెదకుదును తతి నీ శ్రీపాదతీర్థము గొనగ తమకింతు నేను హితవరులగు నీ దాసులలో నన్నెంచుకొనగ దగుదును అతిమోదంబున నిన్ను నుతించే యందులకే నే నోరూరుదును యేడనైన నీభక్తి గలుగుటకు యేప్రొద్దును నే బ్రార్థింతు వేడుకతో నీ సేవ సేయుటకు వేళ గాచి యుందు జోడుగా నలమేల్మంగకు బతివై చూపట్టిన శ్రీవేంకటేశ్వర జాడతోడ మము రక్షించేవని సంతస మందుచు నుండుదును
__label__Romantic కోరికె లీడేరె నేడు కోనేటిరాయ  ఇట్టె కూరిముల వూటుకూరికోనేటిరాయ కుమ్మరించేవు సిగ్గులు కోనేటిరాయ  యీ కొమ్మలెల్ల జూడగాను కోనేటిరాయ కొమ్మువంటి కొనగోర గోనేటిరాయ  మేను కుమ్మెలుగా నొత్తకుమీ కోనేటిరాయ కొప్పుగడు వెడజారె కోనేటిరాయ  నిండా గుప్పేవు సెలవినవ్వు కోనేటిరాయా కుప్పళింపు జెమటలగోనేటిరాయ  యెంత గొప్పవాడవయ్య నీవు కోనేటిరాయ కొండికపాయ మమరె గోనేటిరాయ  పైడి గొండెలపచ్చడముతో గోనేటిరాయ అండనే శ్రీవేంకటాద్రి నలరి నన్నేలితివి కొండలలో నెలకొన్న కోనేటిరాయ
__label__Devotional వద్దు వద్దు సట లింక వామనా నీ వద్దనే వున్నార మిదె వామనా వరుసలు వెదకేవు వామనా నీవు వరుడ విందరికిని వామనా వరవాత వలపంచి వామనా దే వరవలె నున్నాడవు వామనా వనము కోగిల వైతి వామనా నీకు వనితలు బాతి వామనా వనలేరు గొల్లెతలు వామనా కా వను వేళ చూచుకోమీ వామనా వాడవారు మొక్కేరు వామనా నీకు వాడుదేరె కెమ్మోవి వామనా వాడికె శ్రీవేంకటాద్రివామనా వాడేచెలమవు నీవు వామనా
__label__Romantic నీవు నాకు దాచనేల నిజసుద్ది చేవదేర వేదములో చెప్పేటి సుద్ది నిండెను లోకములోన నీవు గోపికలనెల్లా అండనే బలిమిసేతువన్న సుద్ది మెండాయ నదివొ నీమేనమామ జంపి దండిమధుర సతుల దగిలిన సుద్ది వింటిమి సీతకుగాను వేవేలుకోతుల గూడి బంటతనమున పాటువడ్డ సుద్ది కంటిమి సిగ్గువిడిచి కడు బురసతులకై గెంటక బిత్తలేతిరిగినసుద్ది నెగడె వరాహమవై నీమేనిరోత చూడక పొగడి భూపతి నీవుపొందిన సుద్ది అగడాయ శ్రీవేంకటాధిప నీ విందిరమ తగ మెడగట్టుకొని దైవమైన సుద్ది
__label__Devotional వెఱవకు మనసా విష్ణుని యభయము నెఱవుగ నెదుటనె నిలిచినది శ్రీపతి కరుణే జీవరాసులకు దాపును దండై తగిలినది పైపై దేవుని బలుసంకల్పమే చేపట్టి రక్షించ జెలగేది నలినోదరు నిజనామాంకితమే యిలపై దాసుల నేలేది కలిభంజను శంఖచక్రలాంఛనమలవడి శుభముల నందించేది శ్రీవేంకటపతి సేసిన చేతలే వేవేలు విధుల వెలసేది భూవిభు డీతడు పూచినమహిమలే కైవశమై మము గాచేవి
__label__Romantic విన్నవించితిమి నీకు వేడుకవేళ కన్నెను నీవు దయ గాచేటివేళ మచ్చికలు దయివారె మనసెల్ల జైవారె వచ్చె జవ్వనానకు వసంతవేళ చొచ్చి నిన్ను బాసి తాపసూర్యు డెండగాయగా విచ్చనవిడిగా దోచె వేసగివేళ సిగ్గులు మొలవజొచ్చె చెమటలేరులు హెచ్చె కగ్గులేక మించె వానకాలపువేళ వెగ్గళించి సెలవుల వెన్నెలలు చూపట్టి వొగ్గి శరత్కాలము వొదిగె నీవేళ తత్తరపుచలి పొంచె తలపోతమంచు మించె యెత్తి యలమేల్మంగకు హేమంతవేళ బత్తితో శ్రీవేంకటేశ పైకొని కూడితి విట్టె చిత్తజుకాకలు దేరె సిసిరవేళ
__label__Devotional నానాభరణముల నరసింహా పూనిన ప్రతాపముల నరసింహా నగవుల నెమ్మోము నరసింహా పొగరుమించు టూర్పుల నరసింహా నగముమీది ఘన నరసింహా తగుకాంతుల యందపు నరసింహా నలిననేత్ర శ్రీనరసింహా పొలుపొందు నఖంబుల నరసింహా నలుదెసల మెఱయు నరసింహా వెలయు మూడుగన్నుల నరసింహా నమిత సురాసుర నరసింహా కమనియ్యగుణాకర నరసింహా నమోస్తు తే శుభ నరసింహా కమలాంక శ్రీవేంకటనరసింహా
__label__Devotional పటుశిష్టప్రతిపాలకుడ వనగ ఘటన నఖిలమును గాతువుగా తత్తుమురుగ దైత్యుల దనుజుల నవి మొత్తి మోది చలమున జెలగి జొత్తుపాపలుగ సొరిది విరోధులనెత్తురు వడుతువు నీవేకా తళతళమెఱుచుసుదర్శనాయుధంబలరుచు నొకచే నమరగను బలుదైత్యులదొబ్బలు బేగులు నని నిలువున జెండుదు నీవేకా దిట్టవు సూత్రవతీపతి వసురల జట్టలు చీరగ జతురుడవు రట్టడి వేంకటరమణుని వాకిటిపట్టపు నేనాపతిపటకా
__label__Romantic నెలత సొబగు లివి నీ సొమ్ము కలసి మెలసి యిటు గైకొనవయ్యా వేమరు నవ్వుల వెన్నెల గాసీ రామ కడకు నిటు రావయ్యా దోమటి పలుకుల దొరిగీ దేనెలు ఆమని కాలము అవధరించవయ్యా వలపుల చెమటల వానలు గురిసీ సొలవక యీకెను జూడవయ్యా పెలుచు గుచంబుల పిందెలు వొడమెను అలరిన కానుక లందుకోవయ్యా గములై మెయి మరుకళలు దొలకీ తమితో గౌగిట దగులవయ్యా జమళి శ్రీ వేంకటేశ్వర సతి గూడితి వమరె నీకు మే లవునయ్యా
__label__Devotional సచరాచర మిదె సర్వేశ్వరుడే పచరించి యీతని భావింపు మనసా కదలెటి దంతయు కమలారమణునిసదరపు సత్యపు చైతన్యమే నిదిరించెటి యీనిశ్చేష్టజగమును వుదుటున నాతడు వుండేసహజమే కలిగివుండినదె కల దింతయు హరినలుగడ బరిపూర్ణపుగుణమే మలల్సి లేనిదియు మహిమల నాతనినిలుకడగలిగిన నిర్గుణమే జీవరాసులగు సృష్టియింతయును శ్రీవేంకటపతి చిత్తంబే కైవల్యమె లోకపు టిహము బరము భావించ నేర్చిన పరమవిదులకు
__label__Romantic లక్ష్మీకల్యాణము లీలతో బాడే మిదే నేము లక్ష్మీనారాయణులే లలనయు నీవును చూపులు చూపులు మీకు సూసకము బాసికము పూపుచన్నుగుబ్బ లివి బూజగుండలు తీపులమోవితేనెలు తీరని మధుపర్కము దాపుగ బెండ్లి యాడరయ్య తగు దగు మీకును మాటలమీ కిద్దరికి మదనమంత్రములు మేటితలబాలు మీలో మించు నవ్వులు గాటమైన పులకలు కప్పురవసంతాలు నీటున బెండ్లాడరయ్య నెరవేరె మీకును కౌగిటి కౌగిలి మీకు కందువ పెండ్లి చవికె పాగిన కోరికలే పావ కోళ్లు ఆగిన శ్రీవేంకటేశ అలమేలుమంగా నీవు వీగక పెండ్లాడడయ్య వేడుకాయ మీకును
__label__Romantic మొత్తకురే యమ్మలాల ముద్దులాడు వీడె ముత్తెమువలె నున్నాడు ముద్దులాడు చక్కని యశోద దన్ను సలిగతో మొత్తరాగా మొక్కబోయీ గాళ్లకు ముద్దులాడు వెక్కసాన రేపల్లె వెన్నలెల్లా మాపుదాకా ముక్కున వయ్యంగదిన్న ముద్దులాడు రువ్వెడితాళ్లదల్లిరోల దన్ను గట్టెనంటా మువ్వల గంటలతోడి ముద్దులాడు నవ్వెడి జెక్కులనిండా నమ్మిక బాలునివలె మువ్వురలో నెక్కుడైన ముద్దులాడు వేల సంఖ్యల సతుల వెంట బెట్టుకొని రాగా మూల జన్ను గుడిచీ నీముద్దులాడు మేలిమి వెంకటగిరి మిద నున్నాడిదె వచ్చె మూల భూతి దానైన ముద్దులాడు
__label__Romantic యింత నీ వుపకారము లేమని పొగడుదు సంతసించి యేలితి నా సరివారిలోన కలవు నాకు నీ వని గర్వించి వుండుట గాక చెలగి నీకు బ్రియము చెప్పవత్తునా నలువంక నటువంటి నను దెచ్చి నీ సేవకు అలవఱచుక నన్ను నాదరించితివి చుట్టరికపు వరుస సుద్దులె చెప్పుదు గాక నెట్టుక నీ కొలువులో నిలుచుందునా యిట్టి నన్ను మన్నించి నీ యెదుట నిలుపుకొని గుట్టు దెలిపి నాకు నీ గుణము నేర్పితివి నీ విచ్చిన సలిగల నే దొరనై వుందు గాక యీవిధాన నీ యక్కుపై నిర వౌదునా శ్రీ వేంకటేశుడ నేను జిగి నలమేల్మంగను వావి తోడ నన్నుగూడి వన్నె కెక్కించితివి
__label__Devotional ఎట్టు వలసిన జేయు మిన్నియు నీచిత్తమె నెట్టన నొకడనా నీవే యింతాను వేవేలు నీకు విన్నవించేదేమి తొల్లే సావధానముగ సర్వసాక్షివి నీవు ఆవల నాకిటు సేయుమని చెప్పేదేమి నేను దైవికమైనట్టి స్వతంత్రుడవు నీవు తగిలి నిన్ను నాలో ధ్యానించేదేమి తొల్లె జగతి నీవు పూర్ణచైతన్యుడవు జిగి నీనామము నోర జిక్కించి నుడిగేదేమి మగుడి శబ్దాక్షరమంత్రరూపుడవు చేవమీర సిరుల బూజించేదేమి నిన్ను శ్రీవేంకటేశ నీవు శ్రీపతివి దేవదేవ నిన్ను నీవే తేకువెల్లా నెంచుకొని కావుము నీవొక్కడవే కరుణానిధివి
__label__Devotional ఆకాశమడ్డమా అవ్వలయు నడ్డమా శ్రీకాంతు భజియించు సేవకులకు పాతాళమడ్డమా బలిమథను దాసులకు భూతలం బడ్డమా పుణ్యులకును సేతు కైలాసములు చిరభూములిన్నియును పై త్రోవలట పరమ భాగవతులకును అమరావతమడ్డమా హరి దాసులకు మహా తిమిరంబులడ్డమా దివ్యులకును కమలాసనుని లోకంబదియు నడ్డమా విమలాత్ములై వెలుగు విష్ణు దాసులకు పరమపద మడ్డమా బ్రహ్మాండధరుడైన ధర వేంకటేశ్వరుని దాసులకును యిరవైన లోకముల నిన్నిటా భోగించి వరుసలను విహరించు వరవైష్ణవులకు
__label__Devotional ఏమి సేయుదు నింక నిందిరాధీశ్వరుడా నీమఱగు చొచ్చితిని నెరవేర్తు గాక కడివోని జవ్వనము కలిమిలేమెఱుగునా బడినుండి మిగుల రుణపరచు గాక అడియాసలెల్లా బుణ్యము బాప మెఱుగునా వెడగు దనలో దయ విడిపించు గాక వలపు వెఱ పెఱుగునా వాడిమొనలకునైన బలిమి దూరించ జలపట్టు గాక చలనమందిన మనసు జాతి నీతెఱుగునా కలిసి హేయమున కొడిగట్టించు గాక యెలమి రతిపరవశము యెగ్గుసిగ్గెఱుగునా బలిమి దిట్లకు నొడబఱచు గాక యిలలోన శ్రీవేంకటేశ నీమాయ లివి తలగించి యేలితివి దయసేతు గాక
__label__Devotional నిర్మలులు వీరు నిత్యసుఖులు కర్మదూరులు విష్ణుకైంకర్యపరులు పరమజ్ఞానసంపన్నులగువారికిని అరుదుగా దిచటి మహదైశ్వర్యము హరికృపాధనము చేనబ్బిన మహాత్ములకు సరకుగాకుండు పంచల నిధానములు బలిమిని వేదాంతపట్టభద్రులకు నిల బలురాజ్యపదవు లిరుగడబంట్లు లలిమీరి హరిచక్రలాంఛనపు శూరులకు యెలమి విజయములెల్ల నింటిలో నుండు యీవలను శ్రీవేంకటేశు శరణాగతులకావటించిన పుణ్య మడువుగాదు దైవజ్ఞులయిన యాధర్మస్వరూపులకు వేవేలు భోగములు వెనుతగులుచుండు
__label__Devotional ఆహా నమో నమో ఆదిపురుష నీకు యీహల నేనెంతవాడ నెట్టు గాచితివి లోకాలోకములు లోన నించుకొన్న నీవు యీకడ నాత్మలోన నెట్టణగితి ఆకడ వేదములకు నగోచరమైన నీవు వాకుచే నీనామముల వడి నెట్టణగితి అన్నిటా బ్రహ్మాదుల యజ్ఞభోక్తవైన నీవు అన్నపానములివి యెట్టారగించితి సన్నుతి పూర్ణుడవై జనియించిన నీవు వున్నతి నాపుట్టుగులో వాకచో నెట్టుంటివి దేవతలచే పూజ తివిరి కొనిన నీవు యీవల నాచే పూజ యెట్టు గొంటివి శ్రీవేంకటాద్రి మీద సిరితో గూడిన నీవు యీవిధి నాయింట నీవు యెట్టు నిలచితివి
__label__Romantic కొమ్మ సింగారము లివి కొలది వెట్టగ రావు పమ్మిన యీ సొబగులు భావించరే చెలులు చెలియ పెద్ద తురుము చీకట్లు గాయ గాను యెలమి మోముకళలు యెండ గాయగా బలిసి రాతిరియు బగలు వెనకముందై కలయ కొక్కట మించీ గంటిరటే చెలులు పొందుగ నీకె చన్నులు పొడవులై పెరుగగా నందమై నెన్నడుము బయలై వుండగా ఇందునే కొండలు మిన్ను గిందుమీదై యొక్కచోనే చెంది వున్న వివివో చూచితిరటే చెలులు శ్రీ వేంకటేశు వీపున జేతు లీకెవి గప్పగా యీవల నీతని చేతు లీకె గప్పగా ఆవల గొమ్మలు దీగె ననలు గొనలు నల్లి చేవ దేరీని తిలకించితిరటే చెలులూ
__label__Devotional అంజినీదేవికొడుకు హనుమంతుడు సంజీవినిదెచ్చినాడు సారె హనుమంతుడు కలశాపురముకాడ కదలీవనాల నీడ అలవాడె వున్నవాడు హనుమంతుడు అలరు గొండలకోన లందలిగుహలలోన కొలువు సేయించుకొనీ గోరి హనుమంతుడు పసలుగా జంగవెట్టి పండ్లగుత్తి చేతబట్టి అసురలనెల్ల గొట్టీ హనుమంతుడు వసుధ బ్రతాపించి వడి దోక గదలించి దెసలెల్లా బాలించీ దివ్యహనుమంతుడు వుద్దవిడి లంకచొచ్చి వుంగరము సీతకిచ్చి అద్దివో రాము మెప్పించె హనుమంతుడు అద్దుక శ్రీవేంకటేశు కటుబంటై వరమిచ్చి కొద్ది మీర సంతోసాలే గుప్పీ హనుమంతుడు
__label__Romantic ఎంతవాడవయ్య నీవు యెక్కడెక్కడ పొంత నీ జాణతనాలు పొగడేము నేము మాటలనే తేనెలూరీ మంతనాన నోరూరీ యేట వెట్టే నీ మహిమ లెక్కడ తేటలు నీచేత విని దేహమెల్లా జెమరించె మూటలుగా నవ్వితిమి మొక్కేము నీకు చూపులనే వాడి రేగీ సొలపుల నాసరేగీ యేపున నీయెమ్మె లివి యెక్కడెక్కడ తీపుల నీపాల జిక్కి తిద్దుపడె గుణమెల్ల మోపుగా వలచితిమి మొక్కేము నీకు కందువల దమి వుట్టె కాగిట బీరము వుట్టీ ఇందులోని నీ నేరుపు లెక్కడెక్కడ పొదితి శ్రీ వేంకటేశ భోగము రతులకెక్కె ముందర నింకొకమాటు మొక్కేము నీకు
__label__Romantic ఎత్తరే ఆరతులీపె కింతులాల హత్తెను శ్రీవేంకటేశు కలమేలుమంగ హరి వురముపై సొమ్ము అరతగట్టినతాళి సరిలేని దేవుని సంసారఫలము సిరులకు బుట్టినిల్లు సింగారములవిత్తు మెరుగుబోడి యలమేలుమంగ పరమాత్మునికి నాత్మభావములో కీలుబొమ్మ కెరలుచునితడు భోగించే మేడ సరసపు సముద్రము సతమైన కొంగుపైడి అరిదిసంపదలది యలమేలుమంగ శ్రీవేంకటేశుని దేవి చిత్తజుని గన్నతల్లి యీ విభుని కాగిటిలో యేచిన కళ బూవపు పెండ్లిమేలు పొందిన నిధానము ఆవల నీవల నీపె యలమేలుమంగ
__label__Romantic ఎవ్వరికి గలవమ్మ ఇటువంటి సొబగులు నివ్వటిల్ల నన్నియును నీకే తగుగాక జక్కవగుబ్బల మీద జారేటి పయ్యదకొంగు చెక్కులపై వడిసేటి చెమటనీరు పుక్కిటి బంటియైన పొలపనిట్టురుపులు ఇక్కువలై కనుపట్టె నేనోము నోచితివో కడలేని బిత్తరపు కనుచూపుతేటలు గుడిగొన రాలేటి కొప్పవిరులు జడియక తొలకేటి చక్కని మోముకళలు అడరి నీవు సేసిన దది యెంత భాగ్యమో మొగి సెలవుల గమ్మేముసి ముసినగవులు చిగురుబెదవి నూరే చిరుసిగ్గులు జిగి నలమేల్మంగవు శ్రీవేంకటేశురాణివి తగిలె నీకీరతులు తపమెంత సేసితివో
__label__Devotional ఇద్దరము నిద్దరమె హృషీకేశ యిద్దె సనకాన వచ్చె హృషీకేశా ఏటికోయి మాతో హృషీ కేశ యీటువెట్టేవు సతుల హృషీ కేశ యీటారదు మాపొందు హృషీ కేశ నీపై యేటి దియ్యమింక నేము హృషీ కేశ ఇచ్చకురాలను నేను హృషీకేశ నిన్ను నెచ్చుకుందులాడ జాల హృషీకేశ ఇచ్చితి వింత చనవు హృషీకేశ నీకు నెచ్చరించే మరవకు హృషీకేశ యేల నీకు మఱుగులు హృషీకేశ నన్ను నీలాగున గూడితివి హృషీకేశ యేలితి శ్రీవేంకటాద్రి హృషీకేశ యీలీలనే వుండుమీ హృషీకేశ
__label__Devotional ఇందరు నెఱుగుదు రీయర్థయే భువి కందువ దగులుట కర్మము కొలది ఆదికి ననాది హరిదాస్యంబిది వేదాంతంబుల వెలసినది సోదించి కనిరి శుకనారదాదులు పాదుగ నిక దమ భాగ్యముకొలది అతిరహస్యమిది అచ్యుతుపై భక్తి ప్రతిలేని పరమపావనము చతురులై తెలిసిరి సనకాది మునులు తతి దొరకుట సుకృతఫలము కొలది పరము శ్రీవేంకటపతి సంకీర్తన సొరిది గురుడొసగు సూక్ష్మమిది చిరపుణ్యులు మును చేకొన్న నిజమిది మరిగి మనుట తమ మనసుల కొలది
__label__Devotional అచ్చుతుడనియెడి నామముగలిగినయట్టి నీవేకాక కుచ్చి నీకు నేశరణని కొలిచితి గురుతుగ గావగదే అణురూపగుమశకములోపల నణగిన నీకంటే గుణించి యెంచి చూచినను కొంచె మింకనేది ప్రణుతింపంగ బ్రహ్మండకోట్లు భరియించునీకంటే గణనకు నెక్కుడు నీవేకాక ఘన మికనేది దాకొని జగములు పుట్టించు బ్రహ్మకు తండ్రివి నీవే కైకొని చదువుల దెలిసిచూడ రక్షకులిక మరి వేరి యేకోదకముగ వటపత్రమున యీదేటినీకంటే దీకొనిపలికిన కాలంబుల కొనదేవుడు మరివేడీ శ్రీవేంకటమున వరములొసగేటి శ్రీపతి నీకంటే తావున గన్నులజూడగ బ్రత్యక్షదైవము మరివేడి వేవేలకు వైకుంఠవిభుడవై వెలిసిన నీకంటే భావించి చూచిన నంతరంగమున బరోక్షదైవముమరివేడీ
__label__Devotional అలర నుతించరో హరిని యెలయించి మిము భ్రమయించీని గాలము సేయరో మనుజులార చింత హరినికనైన రోయరో మీభుజియించు రుచులమీద కాయ మస్థిరము యీకలి మధ్రువము చాల బోయబో యెందుకుగాకపోయ గాలము మెచ్చరో మనుజులార మీరే హరికథలు పుచ్చరో మీమదిలోని పొరలెల్లాను కొచ్చరో మనుజులార కోరికలెల్లను మీకునిచ్చీని శుభములు యివి యెల్లకాలము కనరో వేంకటపతి గన్నులుదనియగా వినరో యీతనిస్తుతి వీనులు నిండ మనరో శ్రీహరిచేతిమన్ననలు మీరు తనమీదిమది బుద్ధి దాచీని గాలము
__label__Devotional అన్నిటికి మూలమని హరి నెంచరు పన్నిన మాయలో వారు బయలు వాకేరు ప్రకృతిబోనుల లోపల జిక్కి జీవులు అకట చక్కనివార మనుకొనేరు సకలపుణ్యపాపాల సంది జన్మములవారు వెకలి సంసారాలకే వేడుకపడేవారు కామునియేట్ల దిగగారేటి దేహులు దోమటి తమబదుకే దొడ్డదనేరు పామిడి కోరికలకు బంట్లైనవారలు గామిడితనాల దామే కర్తలమనేరు యితరలోకాలనెడి యేతపుమెట్ల ప్రాణులు కతల వెూక్షమార్గము గంటిమనేరు తతి నలమేల్మంగపతి శ్రీవేంకటేశ్వర మతకాన నున్నవారు మారు మలసేరు
__label__Devotional ముద్దుగారే యశోద ముంగిటి ముత్యము వీడు తిద్దరాని మహిమల దేవకిసుతుడు అంతనింత గొల్లెతల అరచేతి మాణికము పంతమాడే కంసుని పాలి వజ్రము కాంతుల మూడులోకాల గరుడపచ్చబూస చెంతల మాలోనున్న చిన్నికృష్ణుడు రతికేలి రుక్మిణికి రంగు మోవి పగడము మితి గోవర్ధనపు గోమేధికము సతమై శంఖచక్రాల సందుల వైడూర్యము గతియై మమ్ము గాచేటి కమలాక్షుడు కాళింగుని తలల పై గప్పిన పుష్యరాగము యేలేటి శ్రీవేంకటాద్రి యింద్రనీలము పాలజలనిధిలోన బాయని దివ్యరత్నము బాలుని వలె దిరిగీ బద్మనాభుడు
__label__Romantic శ్రీ వేంకటేశ్వరునికి చెలి యలమేలుమంగ వోవరిగా నెలకొని వురముపైనున్నది పొంచి మచ్చ మైననాటి పొలసు కంపులు వాయ సంచుల బన్నీట మజ్జన మార్పరే అంచె గూర్మ వరహములైనట్టి సొగటుదీర మించ గప్పుర ధూళి మెత్తరే మేనను నరసింహపు గదరు నాటి వామనపు జిడ్డు పరశురామునిగబ్బు పచ్చివీడను పరిమళముగట్టిన బంగారుగిన్నె దెచ్చి పొరి దిరుమేన దట్టుపునుగిట్టె నించరే గొల్లముంజురాచజడ్డు కోరి బుద్ధుడైన సిగ్గు చొల్లుగుఱ్ఱపు నూగురొచ్చులు మానునా ఇల్లిదె శ్రీ వేంకటేశుడీరూపై తానున్నవాడు యెల్లపూదండలు సొమ్ములెక్కించరే
__label__Devotional చేసినట్టే సేసు గాక చింత మాకేలా వాసీవంతూ నతనిదే వట్టి జాలి యేలా కర్మమూలమైనవి యీ కాయపువ ర్తనలెల్లా ధర్మమూలమైనది యీ దైవికము మర్మమైన వాడొక్కడే మనసులోనున్న హరి నిర్మిత మాతనిదింతే నేర నేనెంతవాడ ధనమూలమైనది యీ తగిన ప్రపంచమెల్లా తనువు మూలమైనది యీ తపసులెల్లా ననిచి యీ రెంటికిని నారాయణుడే కర్త కొనమొద లాతనిదే కొసరు మాకేల భోగమూలమైనది యీ పొందైన సంసారము యోగమూలము విరతి కొక్కటైనది యీ గతి శ్రీవేంకటేశు డెట్టు వలసిన జేసు బాగులుగా నీతని శ్రీపాదమే మా దిక్కు
__label__Devotional ఎంతప్రతాపమో నిధి యెంచి చూచితే వింతలేల నిన్ను సేవించు టింతె కాక ముప్పిరి నీ సంకల్పము ముంచి బ్రహ్మేంద్రాదులైన తప్పించలేరు మఱి దాటా లేరు యెప్పుడైనా దైత్యులపై యెత్తిన నీ చే చక్రము తిప్పలేరు నీ మహిమ తెలియా లేరు అముక నీవు మన్నించే నంటే ననాది కర్మాలు యేమిటా మానుప లేవు యిప్పించా లేవు నేమించక లోకాలపై నీవు పరాకై వుండితే ప్రేమం బెడరేచలేవు పెనగా లేవు చేరి నీవు మమ్మేలితే చేసిన యపరాధాలు మారుకొన లేవు మఱి మలయా లేవు గారవాన నలమేల్మంగపతి శ్రీవేంకటేశ యీ రీతి నీవే కాక యితరులు లేరూ
__label__Romantic గుఱు తెఱిగిన దొంగ కూగూగు వీడె గుడిలోనె దాగేని కూగూగు నెలతల దోచేని నీళ్లాడగానె కొలని దరిని దొంగ కూగూగు బలువైనవుట్ల పాలారగించేని కొలది మీఱిన దొంగ కూగూగు చల్ల లమ్మంగ చనుకట్టు దొడికేని గొల్లెతలను దొంగ కూగూగు యిల్లిల్లు దప్పక యిందరి పాలిండ్లు కొల్లలాడిన దొంగ కూగూగు తావుకొన్న దొంగ దగిలి పట్టుండిదె గోవులలో దొంగ కూగూగు శ్రీ వేంకటగిరి చెలువుండొ యేమొ కోవిదుడగు దొంగ కూగూగూ
__label__Devotional ఇందువల్ల నేమిగద్దు యినుపగుగ్గిళ్లింతే యిందిరారమణు సేవే యిరవైన పదవి సతులతో నవ్వులు చందమామగుటుకలు మతితలపోత లెండమావులనీళ్ళు రతులతో మాటలు రావిమానిపువ్వులు తతి విరహపుకాక తాటిమావినీడ లలనల జవ్వనాలు లక్కపూసకపురులు నెలకొని సేసే బత్తి నీటిపై వ్రాత చెలువపు వినయాలు చేమకూరశైత్యాలు కొలదిలేని ననుపు గోడమీది సున్నము పడతుల వేడుకలు పచ్చివడగండ్ల గుళ్లు కడుమోవితీపు చింతకాయకజ్జము బడి నలుమేలుమంగపతి శ్రీవేంకటేశ్వరుడడరించిన మాయలు అద్దములో నీడలు
__label__Romantic చెప్పరాదీయింతి సిరులు దీని వొప్పులిన్నియు జూడ వొరపులోకాని ముదితజఘనముమీది మొలనూలిగంటలవి కదలు రవమెట్లుండె గంటిరే చెలులు మదనుడుండెడి హేమమందిరము దిరిగిరా గదిసి మ్రోసెడి పారిఘంటలో కాని కొమ్మపయ్యెదలోని కుచమూలరుచి వెలికి జిమ్ముటది యెట్లుండె జెప్పరే చెలులు యిమ్మైన మరుధనములెల్ల రాసులు వోసి కమ్ముకొని చెంగావి గప్పిరో కాని నెలతకంఠమునందు నీలమణిహరములు అలరుటెట్లుండు కొనియాడరే చెలులు లలితాంగి ప్రాణవల్లభుడు వేంకటవిభుడు నెలకొన్న కౌగిటనె నిలిచెనో కాని
__label__Devotional కరుణానిధివిగాగ కాచేవు గాక యిరవై నావంటివాని కిది యసంగతము నేర నే పుణ్యము సేయ నిత్యానిత్య మెఱిగి నేరుతు రిత్తచేతుల నీకు మొక్కేది యేరీతి బరమిచ్చేవొ యేమి గలదు నాయందు కారణములేని యీవి కడు ననంగతము లేదు విజ్ఞానము గొంత లేశమైన నాయందు సాదించ గద్దొకటి మీ శరణనేది ఆదిగొని నన్ను బాయ వంతరాత్మవై నీవు వీదరవెల్లి పొందులు విన ననంగతము కాను నే నరుహుడను కదిసి పనులకు నే నవుదు నొకటికి నిన్ను బాడను యీ నెపాన శ్రీ వేంకటేశ నన్ను నేలితివి దానికి దగ్గంతె కాక దాట ననంగతము
__label__Romantic కొమ్మ కడకు విచ్చేసి కోరినవరమీరాదా యెమ్మెల మానసతపమీకె చేసీని వెన్నెలయెండలలోన విరహతాపాన జెలి పన్ని మిక్కుటమైన తపము చేసీని చెన్నుమీర బరచిన చిగురుగత్తులమీద యెన్నరాని వుగ్రతపమిదె చేసీని మొనసి చెమట దలమునుకల నీటిలోన పనివడి నీకు దపము చేసీని ఘనమైన నిట్టూరుపు గాలి లోన జెలించక యెనలేని ఘెరతపమిదె చేసీని బాయిటనె తనమేని పచ్చిజవ్వనవనాన పాయక నీరతికి దపము చేసీని నీయింట శ్రీ వెంకటేశ నిన్నుగూడెలమేల్మంగ యీయెడ మోహనతపమిదె చేసీని
__label__Romantic రతి నీపలుకులకు రామనడవులకు గతిగూడ గడమ రాగము సేయుమీ పిల్లగోవిరపములు బెరయించగా నదే గొల్లెతలమట్టెలకు గూడె సుతి పల్లవపు బద్దముల పాటలు వాడుచు గల్లగాదు కడమ రాగము సేయుమీ ముందు నీసంకపురవ రమునకు గోపికలెల్ల కుందణపు టందెలకు గూడె సుతి చిందుల రాగములు చిలికించి చిలికించి కందువుల గడమ రాగము సేయుమీ పెనగేనీవూరుపులు పెరుగమ్మేకాంతలకొనగోరితాకులకు గూడె సుతి చెనకిత విందరిని శ్రీవేంకటేశ్వర కనుచొక్కి కడమ రాగము సేయుమీ
__label__Devotional వేఱొకచోట లేడు వీడివో హరి వీఱిడియై చేరువనే వీడివో హరి మునుకొని వెదకితే ముక్కునూర్పు గాలికొన వెనవెనక దిరిగీ వీడివో హరి పెనగి వెదకబోతే పెడచెవుల మంత్రమై వినవచ్చీ మాటలలో వీడివో హరి సోదించి వెదకితేను చూపులకొనలనే వీదుల నెందు చూచినా వీడివో హరి అదిగొని వెదకితే నట్టే నాలికకొన వేదమై నిలిచినాడు వీడివో హరి తెలిసి వెదకబోతే దేహపు టంతరాత్మయై వెలుపలా లోపలాను వీడివో హరి చెలగి శ్రీవేంకటాద్రి జేకొని మమ్ము రక్షించ వెలసె నిందరు జూడ వీడివో హరి
__label__Romantic తలపోసి తలపోసి తమకించీ నామనసు చెలులాల ఆత డేమి సేసీనొకో యెలయించినవాడు ఇంటికి రాడొకొ చెలుల నంపితి మాట చేకొనెనొకా కలువల వేసినాడు కరుణించకుండునొకొ సొలసి చూచినవాడు చుట్టమై చిక్కడొకొ మచ్చికచల్లినవాడు మంతనములాడొకొ ఇచ్చగించినాడు చనవియ్యడొకొ కచ్చు పెట్టినవ్వేవాడు కప్పురవిడె మీడొకొ వచ్చినవాడికను నావద్దనే వుండీనొకొ వేడుక సేసినవాడు వీడుజోడై చొక్కడొకొ వాడిచూపినవాడు వసమౌనొకొ యీడనె శ్రీ వేంకటేశుడిన్నిటాను నన్ను నేల కూడినవాడు నాబత్తి గొబ్బన మెచ్చునొకొ
__label__Devotional శరణాగతుడను విచార మింత వలెనా నన్ను నిరుహేతుకాన గావనేరవా యేమి నన్నునొక జంతువు నున్నతి గాచుటకుగా పన్నినట్టి కర్మములబారి దోయవలెనా మన్నన లక్ష్మీపతిని మహి నెల్ల నేలేవు వెన్నుడ నన్ను గావ వేగా యేమి పుట్టించినయట్టి నీవు పూరి మేప వెప్పుడును కట్టిడిపరుల జూపి కాకు సేయవలెనా అట్టి బ్రహ్మ గన్నతండ్రి వదె లోకములు కుక్షి బెట్టుకున్నాడవు నన్ను బెనుపవా నీవు అపరాధినైతి బో నీ వన్నిటా న న్నేలితివి చపలపు టాసలలో సడి బెట్టవలెనా యిపుడు శ్రీ వేంకటేశ యిన్నిటా న న్నేలితివి కపురైన మా నుతులు ఘనము గాదయ్యా
__label__Romantic ఇట్టి నిన్ను నుతియించ యెవ్వరితరములయ్య నెట్టున పెక్కురూపాల నెలవై నీవుంటివి నిక్కి దేవుళ్ళు ముత్యాల నీపై వసంతమాడగా చుక్కలలో చంద్రుడవై చూపట్టితివి గక్కన మఱియు వడగండ్లవానలతోడి మిక్కుటపు తొలుకరి మేఘమవై యుంటివి నిగ్గుగల ముత్యాలు నెలతలు చల్లగాను బుగ్గలతో వారాశి బోలితివి అగ్గమై అప్పటినీఅంగములనంటితేను తగ్గక బ్రహ్మాండాలు ధరించినట్టుంటివి తడవెలమేల్మంగ ముత్యాలసేస చల్లగాను పొడము మొగ్గల సురపొన్న బోలితి కడగి శ్రీ వేంకటేశ క్రమ్మరనెంచి చూచితే వడియు నురుగుల కవ్వపుగొండ బోలితి
__label__Romantic చూచినవారికినెల్లా సోభనమై వుందువు తాచిన శ్రీవేంకటేశ దైవమై వుందువు నాలుగుచేతులతోడ నలి నీవు నిలుచుంటే చాలి కొమ్ములకల్పవృక్షమువలె నుందువు మేలిమపీతాంబరాన మెరసి నీ వుంటేను వాలిన బంగారురాశివలె నుందువు జమళిపాదములతో సరి నీవు నిలుచుంటే అమరి యిహపరము లందినట్టె వుందువు తమినీలవర్ణముతో దగ నీవు నిలుచుంటే గమి గనకవరుషకాలమేఘ మౌదువు కొండవంటి తురుముతో గోరి నీవు నిలుచుంటే మెండుశిఖరముతోడి మేడవలె నుందువు అండనె శ్రీవేంకటాద్రి నలమేలుమంగ గూడి వుండితే మిన్నునేలా నొక్కటైనట్లుందువు
__label__Devotional ఇతడే బ్రహ్మస్వరూప మితడే పరతత్వము యితడే స్వయంవక్త మిటని తలచుడీ హరి వేంకటాద్రి నుండు నని పురాణములు చెప్పు పరమేష్టికి విశ్వరూపము చూపినందుకు సరుసనే జనులకు స్వప్నములో మాటలాడి పరుషలకు పరాలు పై పై నిచ్చీని మునులు పూజించి రట మున్నే యీ మూర్తిని సనకాదియోగీంద్రు లిచ్చటనే వెదకిరటా యెనలేని మహిమలు యెప్పుడును గలవట ఘనదివ్య జ్ఞానసిద్దిగలవాడట అలమేల్మంగ వురమందు గాపుర మున్నది యిల శ్రీవేంకటేశు డితడై వున్నాడు తలప నితనిపేరే ధరించిరి లోకు లెల్లా తెలుసుకొంటే దానే దృష్టదేవుడు
__label__Devotional చెప్పితే నాశ్చర్యము సేసినచేత లితడు ముప్పిరి మనుజ వేషమున బుట్టె నీతడు రాము డుదయించె దశరథునికి దమ్ములతో గామిడైన తాటకిని ఖండించెను ఆముక యజ్ఞము గాచె హరుని విల్లు విరిచె ప్రేమమున సీతాదేవి బెండ్లి యాడెను మడియించె ఖరునిని మారీచుని వధియించె కెడపె వాలిని యా సుగ్రీవుని బెంచె జడధి బంధించెను సరుగ రావణుగొట్టె బడినే విభీషణుని బట్టము గట్టెను సీతాదేవితో నయోధ్య సింహాసనంబెక్కె పోతరించి కుశలవపుత్రు లగాంచె శ్రీ తరుణితోగూడ శ్రీ వేంకటేశుడై నిల్చె కౌతుకమున జగము కరుణగాచెను
__label__Romantic సారెకు మగనాలి సంగాత మిది ఱట్టు చందమామా నీవు చేరి దగ్గరితే చీకటితప్పవును చందమామా సందెకాడ నీ చాయలు చూపేవు చందమామా బూమి నిందలు గట్టేరు నిన్ను జూచితేను చందమామా  విందుల నీ రాక వెల్లివిరాయను చందమామా నీవు ముందు నానాటికి మోసపోకువయ్య చందమామా  సరి నేల నీ మేను చంద్రవంక లాయ చందమామా నీ తిరిగే తిమ్మట లెల్లా దిక్కుల కెక్కెను చందమామా  వెరవున నీ వాకె వేగుజుక్క లైరి చందమామా నీ యిరవు కొండమీది యిక్కువ నుండ వో చందమామా  కళలైన నీ మోము కందువాడ నేల చందమామా మావా రలిగి ని న్నొకటి పదారుగ జెప్పేరు చందమామా పొలుపు నీ భావము పులు గరయగ జిక్కె చందమామా నిన్ను నిలువున బట్టిచ్చే నీటిలోపలిచొప్పుచందమామా కౌగిట శ్రీవేంకటతివైనట్టి చందమామా నన్ను గాగి కూడితివి కదలనీకవో చందమామా  పాగిన చెమటల పాలజలనిధి చందమామా యింక దాగ నేల నీవు దక్కితి విదె నాకు చందమామా
__label__Devotional ఈ రూపమై వున్నాడు యీతడే పరబ్రహ్మము శ్రీరమాదేవితోడ శ్రీవేంకటేశుడు పొదలి మాయాదేవిపట్టిన సముద్రము అదె పంచభూతాలుండే అశ్వత్థము గుదికొన్న బ్రహ్మాండాల గుడ్ల బెట్టే హంస సదరపుబ్రహ్మలకు జలజమూలకందము అనంతవేదాలుండేటి అక్షయవటపత్రము ఘనదేవతలకు శ్రీకరయజ్ఞము కనలు దానవమత్తగజసంహారసింహము మొనసి సంసారభారము దాల్చేవృషభము సతతము జీవులకు చైతన్యసూత్రము అతిశయభక్తుల జ్ఞానామృతము వ్రతమై శ్రీవేంకటాద్రి వరముల చింతామణి తతిగొన్న మోక్షపు తత్త్వరహస్యము
__label__Devotional మిన్ను నేల మోచె నదె మేటి దైవము కన్నులెదుటనే శ్రీ వేంకటరాయడు యెత్తినాడు గోవర్ధన మింద్రాదిసురలెదుట వొత్తినాడు శంఖము దైత్యుల గెలిచి మెత్తినాడు హిరణ్యుని మెదడు చందనముగా మెత్తినాడు మల్లులను మొగ తిరుగగను పట్టినాడు చక్రము వుబ్బరి కాలనేమిమీద మెట్టినాడు కాళింగుని మెడలమీద వెట్టినాడు యేకదాడి పెనుసముద్రదాట కొట్టినాడు పౌండ్రకుని కోలాహలముగా తుంచినాడు సోమకుని తోయములు చొచ్చిచొచ్చి దంచినాడు జరాంధు దండిపవుజుల యెంచగ శ్రీ వేంకటాద్రి నిందిరయు దాను గూడి మించినాడు దాసులను మెచ్చి వరములను
__label__Devotional సకలలోకనాథుడు జనార్దను డితడు శుకయోగివంద్యుని సుజ్ఞాన మెంత మరుని తండ్రికిని మఱి చక్కదనమెంత సిరిమగని భాగ్యము చెప్పనెంత పురుషోత్తము ఘనత పొగడగ నిక నెంత గరిమ జలధిశాయి గంభీర మెంత వేవేలు ముఖాలవాని నిగ్రహము చెప్ప నెంత భూవల్లభుని వోరుపు పోలించ నెంత వావిరి బ్రహ్మతండ్రికి వర్ణింప రాజస మెంత యేవల్ల జక్రాయుధుని కెదురెంచ నెంత అమితవరదునికి ఔదార్యగుణ మెంత విమతాసురవైరివిక్రమ మెంత మమతల నలమేలుమంగపతి సొబ గెంత అమర శ్రీవేంకటేశు ఆధిక్య మెంత
__label__Devotional మఱది యనుచు ధర్మజుడు భ్రమసునట యెఱుకతోడి వివేక మెవ్వరియ దున్నది గరుడవాహన మెక్కి ఘనబాణుని నరికి తిరిగినా నమ్మరైరి దేవుడవని నరకాసురునిజంపి నాతుల బదారువేల వెరసి పెండ్లాడినది వివేకించరైరి బలుశంఖచక్రములు పట్టి బాలకుల దెచ్చి తెలిపినా నమ్మరైరి దేవుడవని సొలసి విశ్వరూపము చూపి అగ్రపూజగొని వెలయ నీ మహిమలు వివేకించరైరి పక్కన ద్రౌపది గాచి బ్రహ్మచే మొక్కించుకొని దిక్కైనా నమ్మరైరి దేవుడవని దక్కి శ్రీ వేంకటేశ యిందరికి వరము లిచ్చి వెక్కస మైతివి నాడు వివేకించరైరి
__label__Devotional రూకలై మాడలై రువ్వలై తిరిగీని దాకొని వున్నచోట దానుండ దదివో వొకరి రాజుజేసు నొకరి బంటుగ జేసు వొకరి కన్నెకల వేరొకరికి నమ్మించు వొకచోటనున్న ధాన్య మొకచోట వేయించు ప్రకటించి కనకమే భ్రమయించీ జగము కొందరిజాళెలు నిండు కొందరికి సొమ్ములవు కొందరికి పుణ్యులజేసు గొందరి పాపులజేసు కొందరికొందరిలోన కొట్లాట వెట్టించు పందెమాడినటువలె బచరించు పసిడీ నిగనిగమనుచుండు నిక్షేపమై యుండు తగిలి శ్రీవేంకటేశు తరుణియై తా నుండు తెగనిమాయై యుండు దిక్కు దెసయై యుండు నగుతా మాపాల నుండి నటియించు బసిడీ
__label__Devotional ఎంత విభవము గలిగె నంతయును నాపదని చింతించినది గదా చెడనిజీవనము చలము గోపంబు దను జంపేటిపగతులని తెలిసినది యదిగదా తెలివి తలకొన్నపరనింద తనపాలి మృత్యువని తొలగినది యదిగదా తుదగన్నఫలము మెఱయు విషయములే తనమెడనున్నవురులుగా యెఱిగినది యదిగదా యెరుక పఱివోనియాస దను బట్టుకొను భూతమని వెఱచినది యదిగదా విజ్ఞానమహిమ యెనలేని తిరువేంకటేశుడే దైవమని వినగలిగినదిగదా వినికి అనయంబు నతని సేవానందపరులయి మనగలిగినదిగదా మనుజులకు మనికి
__label__Devotional ఏమి చెప్పేదిది యీశ్వరమాయలు దీము ప్రతిమకును త్రిజగము గలిగె మలమూత్రంబుల మాంసపుముద్దకు కులగోత్రంబుల గుఱి గలిగె తొలులు తొమ్మిదగు తోలుదిత్తికిని పిలువగ బేరును బెంపును గలిగె నెత్తురునెమ్ముల నీరుబుగ్గకును హత్తిన కర్మము లటు గలగె కొత్తవెంట్రుకల గుబురుల గంతికి పొత్తుల సంసారభోగము గలిగె నానాముఖముల నరముల పిడుచకు పూనిన సిగ్గులు భువి గలిగె ఆనుక శ్రీవేంకటాధిపు డేలగ దీనికి బ్రాణము తిరముగ గలిగె
__label__Devotional నేవే భావే శ్రీ బృందం శ్రీవల్లభ చింతానందం పటుకుతర్కనగ భంజన దీక్షం కుటిల దురితహరగుణ దక్షం ఘటితమహాఫల కల్పకవృక్షం చటుల రామానుజ శమదమభిక్షం కృద్ధమృషామత కుంఠన కుంతం బౌద్ధాంధకార భాస్వంతం శుద్ధచేదమణి సుసరస్వంతం సిద్ధాంతీకృత చిన్మయకాంతం చార్వాకగహన చండకుఠారం సర్వాపశాస్త్ర శతధారం నిర్వికారగుణ నిబిడ శ్రీవేంక టోర్వీధర సంయోగ గంభీరం
__label__Devotional నను జూచి హరి నీవు నవ్వకుండేవా పనిమాలెంత బయలుపాకీ నామనసు మనసుకు గోచరమా మాటలకు గోచరమా కనుగొన వసమా నీఘనరూపము నిను వెదకుచున్నాడ నీవెక్కడ నే నెక్కడ జనుడ నింతె యెంత సాహసము నాది వున్నచో టెఱుగుదునా వోయీ అంటే బలికేవా యెన్ని తెలియ దరమా యిట్టి నీమాయ అన్నిటా నీకొలువుసేయ గడగుచున్నవాడ యెన్నటిపొందు నీవు నాకెంత దిట్టతనమో వాకిలి గానవచ్చునా వంచించి చొరవచ్చునా రాకపోక కబ్బునా పరమపదము శ్రీకాంతుడ ప్రత్యక్షమై శ్రీవేంకటాద్రి యిదె కైకొంటి నీకృప నెంత గట్టువాయతనమో
__label__Devotional పరమాత్ముడు సర్వపరిపూర్ణుడు సురలకు నరులకు చోటయి యున్నాడు కన్నుల గంటానే కడు మాటలాడుతానే తన్నుగానివానివలె దాగియున్నాడు అన్నియు వింటానే అట్టే వాసన గొంటానే వన్నెలనూనె కుంచమువలె నున్నాడు తనువులు మోచియు తలపులు దెలిసియు యెనసియు నెనయక యిట్లున్నాడు చెనకి మాయకు మాయై జీవునికి జీవమై మొనసి పూసలదారమువలె నున్నాడు వేవేలు విధములై విశ్వమెల్లా నొకటై పూవులు వాసనవలె బొంచియున్నాడు భావించ నిరాకారమై పట్టితే సాకారమై శ్రీవేంకటాద్రిమీద శ్రీపతై యున్నాడు
__label__Romantic మొక్కరో మొక్కరో మీరు మోమున గళలు దేరె యెక్కువ శ్రీవెంకటేశు డింతులో వాడె తేరుమీద నెక్కీ హరి దేవుళ్లు దానును వాడె భోరునను దేవదుందుభలు వాగగా తోరపుమోకులు వట్టి దొరలు బ్రహ్మదు లెల్ల ధీరత దీశే రదే తిరువీధులందును వేడుక రథముమీద వెలసే శ్రీపతివొద్ద ఆడేరు పాడేరు అచ్చర లెల్ల నీడెపు సెలవులతో వెలదులతో హరి యీడు లేక యేగి వచ్చీ నింటింటి వాకిటను శ్రీవెంకటేశుడు వాడె చేరి యలమేలుమంగ సావధానమున సరసము లాడగ దేవాసనం బెక్కి తేకువ నారగింపులు వావిరి జేకొనో వాడె వాడవాడలను
__label__Devotional ఆంజనేయ యనిలజ హనుమంత నీ రంజకపు జేతలు సురల కెంచ వసమా తేరిమీద నీ రూపు దెచ్చిపెట్టి యర్జునుడు కౌరవుల గెలిచె నంగర భూమిని సారెకు భీముడు పురుషామృగము దెచ్చుచోట నీరోమములు గావా నిఖిల కారణము నీమూలమునగాదె నెలవై సుగ్రీవుడు రాముని గొలిచి కపిరాజాయను రాముడు నీవంకనే పో రమణి సీతాదేవి బ్రేమముతో మగుడను బెండ్లాడెను బలుదైత్యులను దుంచ బంటతనము మించ కలకాలమును నెంచగలిగితిగా అల శ్రీ వేంకటపతి యండనే మంగాబుధి నిలయపు హనుమంత నెగడితిగా
__label__Devotional శరణు శరణు దేవ సర్వపోషక కరుణానిలయ రామ కౌసల్యనందన వారిధిబంధన రావణ శిరశ్ఛేదక మారీచను బాహుబలమర్దన దారుణ కుంభకర్ణ దనుజ సంహారక వీరప్రతాప రామ విజయాభిరామ సవనరక్షక మునిజనకుల నిర్వాహక దివిజవంద్య కపిసేనానాయక వివిధ సప్తతాల విధ్వంసన చతుర భువనేశ సాకేతపురవాస రామ హరచాపహర అహల్యాశాప విమోచక ఖరశర వాలినిగ్రహ బిరుద నిరతి శ్రీవేంకటేశ నిజభక్తరక్షక ధరణిజా సమేత దశరథరామా
__label__Devotional ధ్రువవరదా సంస్తుతవరదా నవమైన యార్తుని నన్ను గావవే కరిరాజవరదా కాకాసురవరదా శరణాగతవిభీషణ వరదా సిరుల వేదాలు నిన్ను జెప్పగా వినీని మరిగి మఱగుచొచ్చే మమ్ము గావవే అక్రూరవరదా అంబరీషవరదా శక్రాది దివిజనిచయవరదా విక్రమించి యిన్నిటా నీవే ఘనమని నీకు చక్రధర శరణంటి సరిగావవే ద్రౌపదీవరదా తగ నర్జునవరదా శ్రీపతీ ప్రహ్లాదశిశువరదా యేపున శ్రీవేంకటాద్రి నిటు నేను నాగురుడు చూపగా గొలిచే నచ్చుగ గావవే
__label__Romantic ఆరగింపవో మాయప్ప యివే పేరిన నేతులు పెరుగులును తేనెలు జున్నులు తెంకాయ పాలును ఆనవాలు వెన్నట్లును నూనె బూరెలును నురుగులు వడలును పానకములు బహు ఫలములును పరమాన్నంబులు పంచదారలును అరిసెలు గారెలు నవుగులును కరజికాయలును ఖండమండెగలు పరి పరి విధముల భక్ష్యములు కడు మధురంబగు కమ్మబూరణపు గుడుములు నిడ్డెన కుడుములును సుడిగొనునప్పాలు సుకినప్పాలును పొడి బెల్లముతో బొరటుచును కాయపు రుచులకు గనియగు మిరియపు గాయలు నేలకి కాయలును పాయరానియంబాళపుగాయలు నాయతమగు దధ్యన్నములు ఒడికపు గూరలు నొలుపుబప్పులును అడియాలపు రాజాన్నములు బడిబడి గనకపు బళ్లెరములతో గడు వేడుక వేంకటరమణా
__label__Devotional ఆకటివేళల నలపైన వేళలను తేకువ హరినామమే దిక్కు మఱిలేదు కొఱమాలి వున్నవేళ కులము చెడినవేళ చెఱవొడి వొరులచే జిక్కినవేళ వొఱపైన హరినామ మొక్కటే గతిగాక మఱచి తప్పిననైన మఱిలేదు తెరగు ఆపద వచ్చినవేళ యారడిబడినవేళ పాపపు వేళల భయపడినవేళ వోపినంత హరినామ మొక్కటే గతిగాక మాపుదాకా బొరలిన మరిలేదు తెఱగు సంకెళ బెట్టినవేళ చంప బిలిచిన వేళ అంకిలిగా నప్పులవారాగిన వేళ వేంకటేశునామమే విడిపించ గతిగాక మంకుబుద్ధి బొరలిన మరిలేదు తెఱగు
__label__Devotional అచ్చుతు శరణమే అన్నిటికిని గురి హెచ్చుకుందు మరి యెంచగనేది యోనిజనకమగు యొడ లిది యేనెల వైనా నేటి కులము తానును మలమూత్రపు జెలమ నానాచారము నడచీనా పాపపుణ్యముల బదుకిది యేపొద్దు మోక్షం బెటువలె దొరకు దీపనబాధల దినములివి చూపట్టి వెదకగ సుఖ మిందేది మరిగినతెరువల మనసుయిది సరవినెన్న విజ్ఞానంబేది యిరవుగ శ్రీవేంకటేశ్వరుడే వెరవని కంటే వెలితిక నేది
__label__Romantic వాడివో కంటిరటరే వన్నెలవాడు పైడి మోలముకటారుపరుజులవాడు పెద్ద కిరీటము వాడు పీతాంబరమువాడు వొద్దిక గౌస్తుభ మణివురము వాడు ముద్దుల మొగమువాడు ముత్తేల నామమువాడు అద్దిగో శంఖచక్రాల హస్తాలవాడు అందిన కటిహస్తము నభయహస్తమువాడు అందెల గజ్జల బాదాల మరువాడు కుందణంపు యీ మకరకుండలంబులవాడు కందువ బాహుపురుల కడియాలవాడు నగవుజూపులవాడు నాభికమలమువాడు మొగపుల మొలనూళ్ళ మొలవాడు చిగురుమోము వాడు శ్రీ వేంకటేశుడు తగు నలమేలుమంగ తాళిమెడవాడు
__label__Devotional ఇందరి బ్రదుకులును యీశ్వరుని చేతి దే యెందూ సుజ్ఞానులునిన్నే యెఱిగి కొలిచిరి నిను గనుగొనలేక నీచేత దెలియక మనుజులదృష్టమని మది నెంతురు అనిశము నీసృష్టి యిట్లని నిశ్చయించరాక తనర గొందరు తమతమ కర్మ మందురు మహి నీలీల లెంచక మహిమలు దెలియక బహుగతి జగత్తు స్వభావ మందురు నిహితమై నీ వింతటా నిండుకుండుట చూడక తహతహ గొందరు యింతా మిథ్య యందురు భావములోన నిన్ను భావించ వసముగాక ఆవల నిరాకారమని యందురు శ్రీవేంకటేశ నీవు చేరి యెదుట నుండగా దేవుడు మనవాడుగా తెలిసితి మందురు
__label__Romantic సువ్వి సువ్వి సువ్వలమ్మ నవ్వుచు దేవకి నందను గనియె శశి వొడచె అలసంబులు గడచె దిశల దేవతల దిగుళ్ళు విడిచె కావిరా విరిసె కంసుడు గినిసె వావిరి బువ్వులవానలు గురిసె గతిసేసె ఆటు గాడిద గూనె కుతిలకుడిచి జనకుడు నోరుమూసె గగురు పొడిచె లోకము విధి విడిచె మొగులు గురియగ యమున పై నడచె కలి జారె వేంకటపతి మీరె అలమేల్మంగనాచారలుకలు దీరె
__label__Devotional దైవంబవు కర్తవు నీవే హరి యీవల నావల నెవ్వడనయ్యా తలచిన తలపులు దైవయోగములు కలిగిన చేతలు కర్మములు వెలసిన దేహము విషయాధీనము యిలనౌ గాదన నెవ్వడనయ్యా జిగి నింద్రియములు చిత్తపు మూలము తగులమి మాయకు దనుగుణము జగతి బ్రాణములు సంసారబంధము యెగదిగ నాడగ నెవ్వడనయ్యా శ్రీతరుణీశ్వర శ్రీవేంకటపతి ఆతుమ యిది నీయధీనము యీతల నీవిక నెట్టైన జేయుము యే తలపోతకు నెవ్వడనయ్యా
__label__Devotional విఱిగిరి దానవవీరు లదె అఱిముఱి దేవత లాడేరదె పరగుకంభ మదె పగిలె పగిలె నదె హరినరసింహంబాయ నదె గరుడధ్వజ మదె ఘనచక్రం బదె మొరసేటి శంకపుమ్రోత లవె వెడలె వెడలె నదె వెనుకొని హిరణ్యు దొడికిపట్టె నదె తొడమీద విడువక చించిన వేయిచేతులవె కడపమీదనే కదలడదె అదె వామాంకంబందు లక్ష్మి యదె కదిసి శాంతమదే కరుణ యదె వుదుటున ప్రహ్లాదు నూరడించె నదె యిదె శ్రీవేంకటమెక్కె నదె
__label__Devotional ఇంతట గావగదే ఇందిరానాయక నన్ను పంతాన గాకాసురుని బాలించినట్లు దించని పంచభూతాల దేహము మోచితి గాన నించిన యజ్ఞానమున నిన్ను నెరగ పంచేంద్రియములచే బట్టువడ్డవాడ గాన యెంచరాని పాపములే ఇన్నియు జేసితిని మిన్నువంటి జఠరాగ్ని మింగివున్నవాడ గాన కన్నవెల్లా వేడి వేడి కష్టపడితి పన్నిన సంసారపు భ్రమ బడ్డవాడ గాన అన్నిటా దేవతలకు సరిగాపనైతి ఆతుమలో నీ వుండే భాగ్యము గలవాడ గాన చైతన్యమున నీకు శరణంటిని నీతితో శ్రీవేంకటేశ నీ పాలివాడ గాన బాతితో సర్వము నీ కొప్పనము సేసితిని
__label__Romantic అదే రాముడు సువేలాద్రిపై నిలిచె యెదిరితివి సీత యిక నేమమ్మా దనుజులు వారేరు తలకేరు లంకలో వనజాప్తకులుడు వచ్చెనమ్మా వినవచ్చెను కపివీరుల యార్పులు వెనుకొని పవుజులు విడిసెనమ్మా కదనములో కుంభకర్ణాది వీరులు మదమున బయిపడి మడిసిరమ్మా చిరుమగ రావణుచేతులు దలలు నిదులనెల్లా విన్ను నిండెనమ్మా పతి విభీషుణుని బట్టముగట్టెనమ్మా అతడు నిన్ను బిలువనంపీనమ్మా కతగా శ్రీవేంకటగిరిమీదను యితవుగ గూడరొ యిపుడేమమ్మా
__label__Devotional ఒక్కడే మోక్షకర్త వొక్కటే శరణాగతి దిక్కని హరి గొల్చి బదికిరి తొంటివారు నానా దేవతలున్నారు నానా లోకములున్నవి నానా వ్రతాలున్నవి నడచేటివి జ్ఞానికి గామ్యకర్మాలు జరపి పొందేదేమి ఆనుకొన్న వేదోక్తాలైనానాయ గాక వొక్కండు దప్పికి ద్రావు వొక్కడు కడవ నించు నొక్క డీదులాడు మడుగొక్కటి యందే చక్క జ్ఞానియైనవాడు సారార్థము వేదమందు తక్కక చేకొను గాక తలకెత్తుకొనునా యిది భగవద్గీతార్థమిది యర్జునునితోను యెదుటనే వుపదేశమిచ్చె గృష్ణుడు వెదకి వినరో శ్రీవేంకటేశు దాసులాల బ్రదుకు ద్రోవ మనకు పాటించి చేకొనరో
__label__Devotional బలువగు దనరూపము చూపె కలదింతయు దనఘన తెఱిగించెన్ పాండవరక్షణపరుడై నరునకు నండనే తెలిపె మహమహిమ దండి విడిచి తనదయతో నర్జునుడుండగ మగటిమి నొడబడ బలికె మగుడగ కులధర్మములు బుణ్యములు తెగి పార్ధున కుపదేశించె నగుచు నతనితో నానాగతులను నిగమమునియమమునిజ మెరిగించెన్ వెరపుమిగుల నావిజయునిమనుమని పరీక్షిత్తు దగ బ్రదికించె తిరువేంకటగిరిదేవుడు దానై గరిమల బారతకథ గలిగించెన్
__label__Devotional ఇట్టి సంసారికేదియు లేదాయ తట్టువడుటేకాని దరిచేరలేదు ములిగి భారపుమోపు మోచేటివాడు అలసి దించుకొను నాడాడను అలరు సంసారికి నదియు లేదాయ తొలగని భారమెందును దించలేదు తడవి వేపచేదు త్రావెడివాడు ఎడయెడ దిను దీపేమైనను అడరు సంసారికి నదియు లేదాయ కడు జేదెకాని యెక్కడ దీపులేదు దొరకొని హేయమే తోడేటివాడు పరిఠవించును మేన బరిమళము అరిది సంసారికి నదియు లేదాయ ఇరవు వేంకటపతి నెఱుగలేడు
__label__Devotional పట్టిన వారల భాగ్యమిదే గుట్టు తెలిసితే గురుతు లివీ కామధేనువును కల్పవృక్షమును దామోదర నీ దర్శనము భూమీశత్వము భువనేశత్వము సామజవరద నీ శరణ్యము పరుసవేదియును పరమైశ్వర్యము హరి నిన్ను గొలిచే అనుభవము నిరతభోగములు నిధినిధానములు గరిమ మెఱయు మీ కైంకర్యములూ నిండు భోగములు నిత్యశోభనము కొండలయ్య నీ గుణకథలు అండనె శ్రీ వేంకటాధిప సర్వము మెండుకొన్న దిదె మీ కరుణా
__label__Devotional ఏమని చెప్పగవచ్చు నీసంతోషవుసుద్ది నామము శ్రీకృష్ణుడట నారాయణునికి జనని దేవకిదేవి జనకుడు వసుదేవుడనఘుడైనయట్టి ఆదిమూర్తికి ఘనలోకరక్షణ కంసుమామ గండమును తనకు గారణమట దైవశిఖామణికి పుట్టినది మధుర పెంపుడుజోటు రేపల్లె వొట్టిన మాయల పురుషోత్తమునికి పట్టిన పాండవపక్షపాతము కౌరవవైరమిట్టి వ్రాతఫలమట యీశ్వరేశ్వరునికి గోవుల గాచేదియు గొల్లెతల బొందేదియు ఆవేళ గుణము యీ యచ్యుతునికి శ్రావణబహుళాష్టమి చంద్రోదయము రోహిణి కావింప జన్మమిదివో శ్రీవేంకటపతికి
__label__Devotional శరణు శరణు నీకు సర్వేశ్వరా నీ శరణాగతే దిక్కు సామజవరదా వేయిశిరసులతోడి విశ్వరూపమా బాయట నీ పరంజ్యోతి పరబ్రహ్మమా మ్రోయుచున్న వేదముల మోహనాంగమా చేయి చేత అనంతపు శ్రీమూరితి ముగురు వేలుపులకు మూలకందమా వొగి మునుల ఋషుల వోంకారమా పగటు దేవతలకు ప్రాణబంధుడా జగమెల్లా గన్నులైన సాకారమా వెలయు సచ్చిదానందవినోదమా అలరు పంచవింశతి యాత్మతత్వమా కలిగిన దాసులకు కరుణానిధీ చెలగి వరములిచ్చే శ్రీవేంకటేశుడా
__label__Devotional కరుణించవే నిజగతి బోధించవే హరి నిన్ను గొలువక యలసీ బ్రాణి కలలో నింతుల గలసినట్లనే వెలి గాంతలతోడి వేడుకలు లలి నిందుకుగా లంపటములబడి పలుమారు నూరక బడలీ బ్రాణి నిన్నటి యాహార నిజరుచివలెనే అన్నువ నిప్పటి యాహారము యెన్న నిందుకే యిడుమల బొరలుచు కన్న గతుల గడు గలగీ బ్రాణి పరుసముసోకినబంగారమువలె పరమభాగవతపట్టములు అరయగ శ్రీ వేంకటాధిప నీకృప యిరవుగ గని తుదకెక్కీబ్రాణి
__label__Devotional వెడలె వెడలె నదె వీధులవీధుల తొడికి దైత్యులను దుంచగను కోటిసూర్యలొకకూటువ గూడుక చాటువ మెరసేటి చక్రము గాటపు వేవేలు కాలరుద్రులటు నీటున దొలకేటి నిబిడచక్రము ప్రళయకాలముల బడబాగ్నలొలుకుచలమరి ప్రతాపచక్రము కలకలరవముల కాలభైరవులు కలసి మెలంగేటి గండచక్రము యమసహస్రము లనంత మేకమై సమరము గెలిచేటి చక్రము అమరుచు శ్రీవేంకటాధిపు కరమున దెమలకయుండేటి దివ్యచక్రము
__label__Devotional దైవమా నీ వొక్కడవే దక్కిన ధనము గాక యీవలానావలా మఱి యెంచ నేమున్నది పుట్టినవారికెల్లా పొత్తుల దీజగము మెట్టికూచుండే యరగు మేదినియల్లా బట్టబయటి భోగాలు బంతికూటిబోజనాలు పట్టి తమపని యేరుపరచ నేమున్నది పంచుకొన్నభాగాలు పంచమహాభూతాలు పంచేంద్రియములే పరివారాలు యెంచి నడచేకాలమే యిందరికి నుంబళి తెంచి యెచ్చుకుందు లిందు దెలుప నేమున్నది మనోవికారాలు మానుషపు టెఱుకలు వినోదమాత్రాలు వేడుకలెల్లా యెనలేని శ్రీవేంకటేశ నీమహిమ లివి వెనకా ముందరా విన్నవించ నేమున్నది
__label__Devotional పెరిగినాడు చూడరో పెద్ద హనుమంతుడు పరగి నానా విద్యల బలవంతుడు రక్కసుల పాలికి రణరంగ శూరుడు వెక్కసపు యేకాంగ వీరుడు దిక్కులకు సంజీవి దెచ్చిన ధీరుడు అక్కజమైనట్టి యాకారుడు లలి మీరిన యట్టి లావుల భీముడు బలు కపికుల సార్వభౌముడు నెలకొన్న లంకానిర్ధూమధాముడు తలంపున రామునాత్మారాముడు దేవకార్యముల దిక్కు వరేణ్యుడు భావింపగ దపః ఫల పుణ్యుడు శ్రీ వేంకటేశ్వరు సేవాగ్రగణ్యుడు సావధానుడు సర్వ శరణ్యుడు
__label__Devotional చూడవే గోవింద సోద్యము లిన్నియు యేడా గర్తపు యిన్నిట నాకు చీరిన దునుగక చేసిన దురితము నారవలెనే కడు నారటిలీ కారుకొని తలపు కలకగుణంబుల వారక పెనునదివలె బారీని యెఱ్ఱగా గ్రూరత్వ మెప్పుడు గొలిమిలో కఱ్ఱువలెనే కడుగాగీని వొఱ్ఱియై ప్రకృతి వొరసి వేటలో యిఱ్ఱివలెనే యెలయించీని వీడక నీమూర్తి వెంటవెంటనే తోడునీడయై తొరలీని యీడనే శ్రీవేంకటేశ నీ మహిమ వాడని వనములవలె జిగిరించీని
__label__Devotional ఇతడొకడే సర్వేశ్వరుడు సితకమలాక్షుడు శ్రీవేంకటేశుడు పరమయోగులకు భావనిధానము అరయనింద్రాదుల కైశ్వర్యము గరిమ గొల్లెతల కాగిటిసౌఖ్యము సిరలొసగేటియీ శ్రీవేంకటేశుడు కలిగి యశోదకు కన్నమాణికము తలచినకరికిని తగుదిక్కు అలద్రౌపదికిని యాపద్భంధుడు చెలరేగినయీ శ్రీవేంకటేశుడు తగిలినమునులకు తపములసత్ఫలము ముగురువేలుపులకు మూలము వొగి నలమేల్మంగకొనరిన పతితడు జిగిమించినయీ శ్రీవేంకటేశుడు
__label__Romantic విరులదండలతోడి విట్ఠలేశా  నీవు యెరవులేనివాడవు యెపుడు విట్ఠలేశా విచ్చేయు మా ఇంటికి విట్ఠలేశా  నీకు విచ్చనవిడాయ నిది విట్ఠలేశా విచ్చి చెప్పే నిటు నీకు విట్ఠలేశా  నాకు నిచ్చినబాస దప్పకు మిక విట్ఠలేశా వీడె మియ్యగదవోయి విట్ఠలేశా  కడువేడుకకాడవు నీవు విట్ఠలేశా వీడుజోడాయ వలు విట్ఠలేశా పాడి బంతాలెల్ల జెల్లె బాపు విట్ఠలేశా విడిచేవు పోకముడి విట్ఠలేశా  యెంత వెడమాయకాడవయ్య విట్ఠలేశా కడగి శ్రీవేంకటాద్రి గలసితివి అడియాలముగ నన్ను నౌర విట్ఠలేశా
__label__Devotional తప్పు లెంచ కిక దరి చేర్చవయ్యా చెప్పనేల నీ చిత్తమయ్యా కలిదోషహరణ కర్మవిదారణ సులభపు నీ దాసులమయ్యా కలిగిన శరణాగత వజ్రపంజర వలనగు నీ మరగువారమయ్యా దురితనివారణ దుఃఖవిమోచన దొరకొని నీ భక్తులమయ్యా కరిరాజవరద కరుణాసముద్ర సరి నిను నమ్మిన జంతులమయ్యా శ్రీకాంతప్రియ శ్రీవేంకటేశ్వర కై కొన్న నీ కింకరులమయ్యా మాకేల యితరపు మతదై న్యంబులు పైకొన బోజేసి పాలించవయ్యా
__label__Devotional భోగము నేను నీకు భోగివి నీవు శ్రీగురుడ విన్నిటాను చిత్తగించు నన్నును చక్కని జన్మపు సంసారవృక్షమునకు పక్కున ఫలము నీవు భావించగా మక్కువ గర్మమనేటి మత్తగజమునకును యెక్కిన మావటీడవు యెంచగ నీవు నెట్టన దేహమనేటి నిర్మలరాజ్యమునకు పట్టమేలుచుండిన భూపతివి నీవే దిట్టమైన చిత్తమనే తేజిగుఱ్ఱమునకు వొట్టుక రేవంతుడవు వుపమింప నీవు సంతతమైన భక్తిచంద్రోదయమునకు రంతుల జెలగు సముద్రమవు నీవు చెంతల శ్రీవేంకటేశ జీవుడనే మేడలోన అంతర్యామివి నీవు అంకెలజూచినను
__label__Romantic ఇన్ని రాసులయునికి యింతి చెలువపురాశి కన్నె నీరాశికూటమి గలిగినరాశి కలికి బొమవిండ్లుగల కాంతకును ధనురాశి మెలయు మీనాక్షికిని మీనరాశి కులుకు కుచకుంభముల కొమ్మకును కుంభరాశి చెలగు హరిమధ్యకును సింహరాశి చిన్నిమకరాంకపు బయ్యెద చేడెకు మకరరాశి కన్నెపాయపు సతికి కన్నెరాశి వన్నెమై పైడితులదూగు వనితకు దులారాశి తిన్ననివాడి గోళ్ళసతికి వృశ్చికరాశి ఆముకొను నొరపుల మెరయు నతివకు వృషభరాశి గామిడి గుట్టుమాటల సతి కర్కాటకరాశి కోమలపు చిగురువమోవి కోమలికి మేషరాశి ప్రేమ వేంకటపతి గలసె ప్రియమిథునరాశి
__label__Romantic మంతనాన నాడేరమ్మ మధురలో యీసుద్దులు వింతలాయ వినరమ్మ వీనులపండుగలు గక్కన గృష్ణుడు వుట్టె గంసుని మదమడగె మొక్కిరి దేవతలెల్లా ముదమందుచు చక్కగా జయంతి నేడు శ్రావణబహుళాష్టమి తక్కక దేవకి తల్లి తండ్రి వసుదేవుడు యమున దాటి యట్టె యశోదయింట బెరిగి జమళితో బలభద్రసమేతుడై సమమై చంద్రోదయము సమకూడె తోడదోడ రమణ బువ్వులవాన రాసులుగా గురిసె పనులెల్లా నీడేరె బ్రదికె లోకములెల్లా నినుపులై ధర్మములు నెలకొనెను వొనర నలమేల్మంగ నురమున నిడుకొని ఘనశ్రీవేంకటేశుడై కందువ నిలిచెను
__label__Devotional సేవించి చేకొన్నవారి చేతి భాగ్యము వేవేగ రారో రక్షించీ విష్ణు డీడను గరుడగంభము కాడ కడు బ్రాణాచారులకు వరము లొసగీని శ్రీవల్లభుడు తిరమై కోనేటి చెంత దీర్థఫలములెల్ల పరుషల కొగీని పరమాత్ముడు సేన మొదలారి వద్ద చిత్తములో సుజ్ఞానము నానాగతి బుట్టించీని నారాయణుడు కానుక పైడిగాదెల కాడ దన నిజరూపు అనుక పొడచూపీని అఖిలేశుడు సన్నిధి గర్భగృహాన చనవిచ్చి మాటలాడి విన్నపాలు వినీ శ్రీవేంకటేశుడు యెన్నిక బాదాలవద్ద యిహము బరము జూపీ మన్ననల అలమేలుమంగవిభుడు
__label__Romantic మాయమానుషమహిమ యిది యేయెడ నీతడె యీశ్వరుడు మొదల యశోదకు ముద్దులబాలుడు అదె మునులకు బరమాత్ముడు మది గోపికలకు మన్మథమన్మథు డెదుటనె తిరిగీ నీశ్వరుడు గోపబాలులకు గొల్లడు నాడే చేపట్టెను లక్ష్మికి మగడు కోపపుటసురలకు మృత్యు వీతడు యేపున మెఱసీ నీశ్వరుడు పాండవులకు దా బావయు మఱదియు వొండొకవసుదేవునికొడుకు అండనె శ్రీవేంకటాద్రికి గృష్ణుడు యిండుల ముంగిళ్ళ నీశ్వరుడు
__label__Devotional అలర జంచలమైనఆత్మలందుండ నీయలవాటు సేసె నీవుయ్యాల పలుమారు నుచ్ఛ్వాసపవనమందుండ నీ భావంబు దెలిపె నీవుయ్యాల ఉదయాస్త శైలంబు లొనర గంభములైన అదన నాకాశపద మడ్డదూలంబైన అఖిలంబునిండె నీవుయ్యాల పదిలముగ వేదములు బంగారుచేరులై పట్ట వెరపై తోచె నుయ్యాల వదలకిటు ధర్మదేవత పీఠమై మిగుల వర్ణింప నరుదాయె నుయ్యాల మేలుకట్లయి మీకు మేఘమండలమెల్ల మెఱుగునకు మెఱుగాయ నుయ్యాల నీలశైలమువంటి నీమేని కాంతికిని నిజమైన తొడవాయె నుయ్యాల పాలిండ్లు గదలగా బయ్యదలు రాపాడ భామినులు వడినూచు నుయ్యాల వోలి బ్రహ్మాండములు వొరగునోయని భీతి నొయ్యనొయ్యన వూచి రుయ్యాల కమలకును భూసతికి కదలు కదలుకుమిమ్ము గౌగిలింపగ జేసె నుయ్యాల అమరాగనలకు నీ హావభావ విలాసమందంద చూపె నీవుయ్యాల కమలాసనాదులకు గన్నులకు పండుగై గణుతింప నరుదాయ నుయ్యాల కమనీయమూర్తి వేంకటశైలపతి నీకు కడువేడుకై వుండె నుయ్యాల
__label__Devotional నెరవాది సాహసులు నిత్యశూరులు దురితవిదూరులు ధ్రువాదులు తక్కక శ్రీహరిభక్తితాపలు సేసి యెక్కిరి చక్కగా వైకుంఠము సనకాదులు వొక్కట విష్ణుకథలు వోడసేసుక దాటిరి పెక్కుసంసారజలధి భీష్మాదులు కడువిరక్తియనేటికత్తులనే నరకిరి నడుమ భవపాశముల నారదాదులు బడినే హరిదాసులపౌజుల గూడుకొనిరి నుడివడ కిహమందే శుకాదులు పరమశాంతములనే పట్టపేనుగులమీద వరుసల నేగేరు వ్యాసాదులు సిరుల శ్రీవేంకటేశు జేరి సుఖము బొందిరి బెరసి దాస్యమున విభీషణాదులు
__label__Devotional నిత్యానందులము నిర్మలులమిదే నేము సత్యముగ మమ్మాతడు సరి బుట్టించగను యెక్కడవోయి వెదకే మిటమీద దైవమును వొక్కట నంతర్యామై వున్నాడదె ఇక్కడ నాతనిగుణా లెన్నేసి చదివే మిక పక్కన తన దాసుల భక్తికి సులభుడు యేమేమి వేడుకొనేము యిటమీద నాతని నామములు నాలికపై నటించీనదే నేమమున నింకా నెట్టు నిచ్చలు భుజించేమో కామించి సంసారపు కైంకర్య మాతనిదే ధ్యాన మేమని సేసేము తలచినందెల్లాను పూని శ్రీవేంకటేశుడే వుండగాను నానాట నిక నేమి నమ్మితి మనేదేమి పేని మమ్ము దన కుక్షిబెట్టి పెంచగాను
__label__Devotional వెన్న ముద్ద కృష్ణుడు వేవేల చేతల వాడు పిన్నవాడై వున్నవాడు బిరుదైన బాలుడు బాలెంత చన్ను గుడిచి బండి విరుగగ దన్ని గాలి రక్కసుని ములుగగ మోది రోలగట్టువడి యట్టె రూఢిగా మద్దిమాకుల గూల దొబ్బె తొల్లి వీడె గుట్టు తోడి బాలుడు కొండ గొడుగుగ బట్టి గోకులమునెల్ల గాచి మెండగు గొల్లెతలతో మేల మాడి అండనే నోరు దెరచి యశోదకు లోకములు దండిగా జూపె నితడె దంటయైన బాలుడు పరమేష్ఠికి మారొడ్డి పసి బాలకుల దెచ్చి ధర బదారు వేలు కాంతలబెండ్లాడి ఇరవై శ్రీ వేంకటాద్రి నిందరికి వరాలిచ్చి సిరితో వెలసె నిదే చెలువపు బాలుడు
__label__Romantic నెలకిబాసి వుండలేను నిమిషమెందు నేడు నాకు తలపులో నీవలెనే రతుల తరుణి గలయు టెన్నడే ముదిత నాయెదుట నిలిచి మోసులువార నవ్వునవ్వి కదలుజూపుల జూచి నాకు కన్ను లార్చు టెన్నడే వదలుబయ్యద సవదరించి వలపుతేట చవులు చూపి కొదలు మాటల ముద్దు గునిసి కూరిమి గొసరు టెన్నడే చెలియ సిగ్గున మోము వంచి చెక్కునజేయి మాటు సేసి మలసి వీడె మిచ్చి ఆకు మడిచి యిచ్చు టెన్నడే వలుద చన్ను లురము మోప వాసన యూర్పు చల్లిచల్లి కలయ మోవితేనె లొసగు కంచము పొత్తు లెన్నడే యింతి నన్ను జేర బిలిచి యింటిలోని పరపు మీద దొంతికళలు రేగ నంటి దొమ్మి సేయు టెన్నడే వింత లేక యిపుడె శ్రీ వేంకటేశ్వరుడనైన పొంతనున్న నన్ను గూడ పొద్దు దెలియు టెన్నడే
__label__Devotional విచారించు హరి నావిన్నప మవధరించు పచారమే నాది గాని పనులెల్లా నీవే తనువు నాదెందు గాని తనువులో నింద్రియములు అనిశము నాచెప్పినట్టు సేయవు మనసు నాదెందు గాని మర్మము నాయిచ్చరాదు పనివడి దూరు నాది పరులదే భోగము అలరి నానిద్దుర నాదెందు గాని సుఖమెల్ల కలలోని కాపిరాలకతల పాలె తెలివి నాదెందు గాని దినాలు కాలము సొమ్ము యెలమి బేరు నాది యెవ్వరిదో బలువు కర్మము నాదెందు గాని కర్మములో ఫలమెల్ల అర్మిలి నాజన్మముల ఆధీనమె ధర్మపు శ్రీవేంకటేశ దయానిధివి నీవు నిర్మితము నీదింతే నేరుపు నీమాయది
__label__Devotional దేవదుందుభులతోడ తేటతెల్లమైనాడు సేవించరో యిదే వీడే సింగారదేవుడు బంగారుమేడలలోన బన్నీట మజ్జనమాడి అంగము తడి యొత్తగా నదే దేవుడు ముంగిట బులుకడిగిన ముత్యమువలె నున్నాడు కుంగని రాజసముతో కొండవంటి దేవుడు కాంతులు మించిన మాణికపుదోరణముకింద అంతట గప్పురముచాతు కదే దేవుడు పొంతల నమృతమే పోగైనట్టున్నవాడు సంతతము సంపదల సరిలేని దేవుడు తట్టు పుణుగు నించుక దండిసొమ్ములెల్లా బెట్టి అట్టెలమేల్మంగ నరుత గట్టి నెట్టన నమ్మినవారి నిధానమై వున్నవాడు పట్టపు శ్రీవేంకటాద్రిపతియైన దేవుడు
__label__Romantic నేరుతువయ్యా నేరుపులు పోరచిపొందులె బోగములు నలుగడ సెలవుల నవ్వు లివి వలచినసతులకు వాడికలు తలచినయప్పుడె తగులములు పెలుచగునీతో పెనగులాటలు పరమమైననీపలుకు లివి మరిగినవారికి మర్మములు దొరకినయప్పుడె దోమటులు పరగ నిండుకొనుపలు చూపరలు వీడెపునీమోవివిందు లివి కూడినమాకును కోరికలు యీడుగ శ్రీవేంకటేశ్వరుడా వేడుకరతు లివి వెల్లావిరులు
__label__Devotional సేయనివా డెవ్వడు చేరి చిల్లరదోషాలు యేయెడ జీవులజాడ లీశ్వరకల్పితమే దేవుని నమ్మినయట్టి దేహియట యాతనికి యీపల నెంతటిపాపమేమి సేసును భావించి యన్ని నేరాలు పరిహరించు నతడే ఆవటించు సూర్యునికి నంధకార మెదురా పూజింపించుకొనేవాడు భువనరక్షకుడట తేజముతో దురితాలు తెంచగలేడా రాజు సేసిన యాణాజ్ఞ రాజుకంటే నెక్కుడా వోజతో వజ్రాయుధాన కోపునా పర్వతాలు చేతనాత్మకుడట శ్రీవేంకటేశ్వరుడు జాతిలేని జీవునికి స్వతంత్ర మేది కాతరపు జన్మానకు గార్యకారణ మేది యేతున గరుడనికి నెదురా పాములు
__label__Devotional తన కర్మమెంత చేతయు నంతే గొనకొన్న పనియంత కూలీనంతే తలపులో హరి నెంత దలచె నేడే వాని కలిమియు సుఖమును గల దంతే తులదూచ బైడెంత తూకము నంతే నెలకొన్నపిండెంత నిప్పటీ నంతే సిరివరుపూజెంత సేసె నేడే వానిదరియును దాపు నెంతయు నంతే పురిగొన్న యీవెంత పొగడూ నంతే నరపతిచనవెంత నగవూ నంతే శ్రీవేంకటపతి చింత యంత నేడే భావపరవశము పలుకూ నంతే దైవము కృప యంత తానూ నంతే యేవంక జయమెంత యిరవూ నంతే
__label__Romantic ఎదుట నున్నాడు వీడె ఇక నేటిదే వుదుదు సిగ్గులు దొట్టి నుపమ యెక్కడిదే సన్న సేసి పిలిచీని సరసుడు వాడె తొల్లి యెన్నడూ మాటాడుతలే దేమందునే కన్నుల మొక్కులు మొక్కె గప్పురము నా కంపె యెన్ని ప్రియములు సేసి నేమిసేతునె తోరపునవ్వు నవ్వీ దొరపాటివాడు తానేరీతి జిత్త మెఱగ నిక నేటిదే నారుకొన జూపు చూచీ నను పెన్నడూ లేదు కోరినరతుల కిక గొన మొద లెట్టిదే పానుపుమీదికి దీసీం బై దనగుణము గాన మేనుమేను సోకితేను మెచ్చుటేటి దే యీనెపాన శ్రీవేంకటేశు డింత సేసి కూడె మోనమున వావులెంచి మొఱగమ జోటేదే
__label__Devotional వెన్నలు దొంగిలు నాటి వెఱ్ఱివా నీవు విన్న కన్న జాడ గాదు వెఱ్ఱివా నీవు మీఱి యజ్ఞానంబున మిమ్మెుల్లని జీవుల వీఱిడివై మోచేవు వెఱ్ఱివా నీవు వేఱే నారపేరు నుడివితే నీ పేరనీవు వేఱులేని చుట్టమవై వెఱ్ఱివా నీవు బంటులైన వారికెల్లా బరతంత్రుడవై వెంట వెంట దిరిగేవు వెఱ్ఱివా నీవు అంటి రెండు కుచేలుని యడుకులకే మెచ్చేవు వింటే మాకు నవ్వు వచ్చీ వెఱ్ఱివా నీవు పావనమై లోకులెల్లా బదుకుడంటా బేరులు వేవేలు వెట్టుకొంటివి వెఱ్ఱివా నీవు శ్రీ వేంకటేశుడవై చేరి వరము లిచ్చేవు వేవేగ నెవ్వరికైనా వెఱ్ఱివా నీవు
__label__Devotional అంతయు నీవే హరి పుండరీకాక్ష చెంత నాకు నీవే శ్రీరఘురామా కులమును నీవే గోవిందుడా నాకలిమియు నీవే కరుణానిధీ  తలపును నీవే ధరణీధరా నానెలవును నీవే నీరజనాభా తనువును నీవే దామోదరా నామనికియు నీవే మధుసూధనా వినికియు నీవే విట్ఠలుడా నావెనకముందు నీవే విష్ణుదేవుడా పుట్టుగు నీవే పురుషోత్తమా కొన నట్ట నడుము నీవే నారాయణా  యిట్టె శ్రీవేంకటేశ్వరుడా నాకు నెట్టన గతి యింక నీవే నీవే
__label__Romantic ఇహపరములకును యేలికవు బహురూపంబుల ప్రహ్లాదవరదా వేయిగరంబుల వివిధాయుధంబుల దాయల నడచిన దైవమవూ నీయందు నున్నవి నిఖిల జగంబులు పాయక మమ్మేలు ప్రహ్లాదవరదా కదిమి దుష్టులను గతము సేసితివి త్రిదశుల గాచిన దేవుడవు వదల కిందరికి వరము లొసంగగ బ్రదికితి మిదివో ప్రహ్లాదవరదా శ్రీ వల్లభుడవు చిత్తజగురుడవు కావలసినచో గలుగుదువు శ్రీవేంకటాద్రిని శ్రీయహోబలానను భావింతు నీమూర్తి ప్రహ్లాదవరదా
__label__Romantic సొరిది నే మిందరము సోబాన బాడేము బెరసి యీతని నీవు పెండ్లాడవే చెక్కుల జెమట గారె సెలవుల నవ్వు దేరె మక్కువ నీ వీతనితో మాటలాడగా తక్కక నీ వలపులు దాచ నిక నేమిటికి పెక్కులేల వేడుకతో బెండ్లాడవే తనువెల్లా బులకించె తలపోత లిగిరించె మోనసి నీ వీతని మోము చూడగా అనిశము నీ కోరిక లణచగ వలదిక పెనగొన్న వేడుకతో బెండ్లాడవే ముంచి మోవిపండు మాగె ముక్కుననూర్పులు రేగె పొంచి శ్రీవేంకటేశుడు పొందుసేయగా కొంచక మీ కూటములు గుట్టుసేయ నిక రాదు పెంచిన వేడుకతో బెండ్లాడవే
__label__Devotional వట్టిజోలి యెంత లేదు వైరాగ్యమే సుఖము నెట్టుకొని వివేకింప నేరవలెగాని కట్టుకొంటే నెంతైనా గలదు సంసారము పట్టి చేసితే గలవు పనులెన్నైనా చుట్టుకొంటే నూరగల చుట్టరికముగలదు అట్టె మోక్షము గడించే దరు దింతేకాని చేసేనంటే గలవు సేనా సేన పనులు లాసి తగిలించు కొంటే లంపటా లంటు ఆసలు పెంచ జూచితే నంత కంతకు బెరుగు వేసిరి శాంతిబొందుటే వేడు కింతేకాని పనిగొంటే బెనుగొను బంచేంద్రియంబులు వెనుకొంటే జిమ్మిరేచు వేడుకలు తనిసి శ్రీ వేంకటేశు దసానుదాసుడై కొన కెక్కగ నాతని గొలువవలెగాని
__label__Romantic అరయ శ్రావణ బహుళాష్టమి చంద్రోదయాన సిరులతోనుదయించె శ్రీకృష్ణుడిదివో
__label__Romantic మొక్కరమ్మ చెలులాల మోమనాకారుడు వీడె వెక్క సపుచేతల శ్రీవేంకటేశుడు సంతోసాన నాదె పెండ్లి చవికెలో గూచున్నాడు మంతనము లాదు కొంటా మగువలతో పొంతనే సరసాలాడీ భూపతి చెరువు దండ వింత సింగారాలతో శ్రీవేంకటేశుడు జోడైన రత్నాల సొమ్ముల వెట్టుకున్నాడు వాదికైన వూడిగపువారితో గూడి వీడెములు సేసుకొంటా విక విక నవ్వుకొంటా వేడుకకాడైనాడు శ్రీవేంకటేశుడు తలకొన్న కమ్మ బూవు దండలతో నున్నవాడు లలి బూసిన పరిమళాలు మించుగా పలురతుల దనిసి బాగుగా దేవుళ్ళు దాను విలసిల్లీ నిదిగో శ్రీవేంకటేశుడు
__label__Devotional సుగ్రీవ నారసిహ సులభుడ వందరికి నగ్రేసరుడ నీ వవధారు దేవా సనకాదు లొకవంక జయవెట్టుచున్నారు యెనసి సురలు చేతులెత్తి మొక్కేరు మును లిరుమేలానుండి మునుకొని నుతించేరు అనుపమాలంకార అవధారు దేవా గంగాది నదు లెల్ల గడిగీ నీ పాదములు పొంగుచు సప్త రుషులు పూజించేరు సంగతి వాయుదేడు సరినాల వట్టమిడీ అంగజ కోటి రూప యవధారు దేవా పరగ నారదాదులు పాడేరు నీ చరితలు పరమ యోగీంద్రులు భావించేరు సిరులు మించిన యట్టి శ్రీ వేంకటాద్రిమీదనరుదుగ నున్నాడవు అవధారు దేవా
__label__Devotional కటకట యీమాయ గడచుట యెట్లో ఘటనల హరికృప గలిగినగాక యిరవగుజీవుల కెంతగలిగినా పరధనకాంతలే బలుప్రియము ధర గర్మాపుజేతలలోనెల్లా సొరది బాపమే సులభము నానారుచులు యనంతము గలిగిన కానిపదార్ధమె కడు దీపు పానిన చదువుల పఠన లుండగా మానని దుర్బాషమాటలే హితవు యెదలో శ్రీవేంకటేశ్వరుడుండగ సదరపు దివిజులు చవులయిరి అదనను శ్రీగురుయానతి గలుగగ పొదిగొని యివి తలపోయగ వలెసె
__label__Devotional ఈయపరాధములు సహించవయ్యా పాయక మమ్ము రక్షించేపని నీదే కాదా ఆకడ నీకడ మాలో నంతర్యామివి నీవు నీకు జేసే విన్నపాలు నీవెరగవా పైకొని వోరువలేక పదరితి మింతేకాక రాకపోక నీవు మమ్ము రక్షించకుండేవా ఱట్టు కెక్కి దాసుల మఱవక రక్షించే నీవు గుట్టుతో మమ్ము వహించుకొనకుండేవా పట్టలేక వేగిరించి పైపై దూరితిమి గాక ఇట్టే మాకీ సిరులు నీవిచ్చినవే యెపుడు యిదె శ్రీవేంకటేశ మమ్మేలినవాడవు నీవు వదలకుండ నీవు నావాడవే కావా అదన మన్నించగానే ఆసజే చాచితిగాక చెదరక నాడే నాకు జేతిలోనివాడవు
__label__Romantic చెల్లె జెల్లె నీచేత శింగరి నీ వుల్లమెల్ల దక్క గొంటినో శింగరి చిక్కని నీనవ్వుచూచి శింగరి నే నొక్కటై నీకు మొక్కితినో శింగరి చెక్కుల జెమటగారె శింగరి నీ వుక్కుగోరు సోకనీకు వో శింగరి చిరుత నిట్టూర్పుల శింగరి నిను నొరసీబో నాకు చాలు వోశింగరి సిరుల నిట్టచూపు శింగరి నీ వొరపు నాచేతజిక్కెనో శింగరి చేవదేరె నీమోవి శింగరి నే నోవరిలో గూడగానె వో శింగరి శ్రీ వేంకటాద్రిమీది శింగరి వోవమన సిగ్గుదేరెనో శింగరి
__label__Devotional వననిధి గురిసిన వానలివి మతిపనిలేని పనుల భారములు అడవుల వెన్నెల లారిడి బదుకులు తడతాకుల పరితాపములు వొడలొసగిన హరి నొల్లక యితరుల బడి బడి దిరిగిన బంధములు కొండల నునుపులు కొనకొన మమతలు అండల కేగిన నదవదలు పండిన పంటలు పరమాత్ము విడిచి బండయి తిరిగిన బడలికలు బచ్చన రూపులు పచ్చల కొలపులు నిచ్చలనిచ్చల నెయ్యములు రచ్చల వేంకటరమణుని గొలువక చచ్చియు జావని జన్మములు
__label__Devotional వెఱ్ఱివాడు వెఱ్ఱిగాడు విష్ణుని దాస్యము లేక విఱ్ఱవీగే యహంకారి వెఱ్ఱివాడు నాలుకపై శ్రీహరినామ మిట్టే వుండగాను జోలితో మఱచిననీచుడే వెఱ్ఱివాడు అలరియీజగమెల్లా హరిరూపై వుండగాను వాలి తలపోయలేనివాడు వెఱ్ఱివాడు కూరిమి బ్రహ్మాండాలు కుక్షినున్న హరికంటే కోరి వేరె కలడనేకుమతి వెఱ్ఱివాడు చేరి తనయాత్మలోన శ్రీరమణుడుండగాను దూరమై తిరుగువాడే దొడ్డవెఱ్ఱివాడు సారపు శ్రీవేంకటేశు శరణాగతి వుండగా సారె గర్మములంటెడి జడుడు వెఱ్ఱివాడు చేరువ నాతని ముద్ర చెల్లుబడి నుండగా మోరతోపైవున్నవాడే ముందు వెఱ్ఱివాడు
__label__Devotional నమో నమో దశరధనందన రామ కమనియ్య యాగభాగకర్త రామ కాకుత్థ్సకుల రామ కౌసల్యాసుత రామ శ్రీకరగుణోన్నత శ్రీరామ కాకాసురవైరి రామ కౌశికవత్సల రామ భీకరతాటకాంతకబిరుద రామ వారిధిబంధన రామ వాలిహరణ రామ చారుహరకోదండభంజన రామ ధారుణీజపతి రామదశకంఠహర రామ సారవిభీషణాభీషేచన రామ అమరపాలిత రామ అయోధ్యాపతి రామ సమరకోవిద రామ సర్వజ్ఞ రామ విమల రామ శ్రీవేంకటగిరి రామ రమణ శరణాగతరక్షక రామ
__label__Devotional పరుసమొక్కటేకాదా పయిడిగా జేసేది అరయ లోహమెట్టున్నా నందుకేమి వనజనాభువిభక్తి వదలకుండిన జాలు మనసు యెందు దిరిగినా మరియేమి మొనసి ముద్రలు భుజముల నుండితే జాలు తనవెంతహేయమైనా దానికేమి శ్రీకాంతునామము జిహ్వ దగిలితే జాలు యేకులజుడైనాను హీనమేమి సాకారుడైనహరి శరణుచొచ్చిన జాలు చేకొని పాపము లెన్ని చేసిననేమి జీవుడెట్టున్నానేమి జీవునిలో యంతరాత్మ శ్రీవేంకటేశున కాచింతయేమి యేవలవ బరమైన యిహమైన మాకు జాలు కైవశమాయ నతడు కడమలింకేమి
__label__Devotional మా దురితములు వాపి మమ్ము గాచుటరుదా శ్రీదేవీరమణుడ శ్రీవేంకటేశ అంబరీషు బైకొన్న ఆపదలన్నియు బాపి బెంబడి గాచె నీచే పెనుచక్రము అంబరాననున్న ధ్రువు నజ్ఞానమెల్ల బాపె పంబి నీ చేతనుండిన పాంచజన్యము పక్కన జరాసంధు బలమెల్ల నుగ్గాడి నిక్కము మధురనిల్పె నీచే గద తొక్కి హిరణ్యకశిపు దునిమి ప్రహ్లాదు గాచె నిక్కి నిక్కి మెరిచేటి నీఖడ్గము వెడ రావణుని జంపి విభీషణుని గాచె చిడుముడి పడక నీచే శార్ఙ్గము యెడమీక శ్రీవేంకటేశ నేడు నన్ను గాచె బడిబడి నీనామపఠన నేడిదిగో
__label__Devotional అద్దిరా వోయయ్య నేనంతవాడనా వొకకొద్ది నీ దాసుల సేవ కోరగల గాక హరి నీమాయలకు నే నడ్డము చెప్పేవాడనా అరిదైన దదియు రాచాజ్ఞ గనక పరమపదాన కాసపడుటయు ద్రోహము సొరిది నీ భండారము సొమ్ము గనక పంచేంద్రియముల నే బారదోలేవాడనా ముంచి నీవు వెట్టినట్టి ముద్ర కర్తలు అంచల నా విజ్ఞాన మది దలచవచ్చునా నించి నీవు పాతినట్టి నిధాన మది వొట్టి సంసారపుమోపు వోపననేవాడనా వెట్టి మమ్ము జేయించేటి వేడుక నీది గట్టిగా శ్రీవేంకటేశ కదిసి నీ శరణంటి ఱట్టుగ నే జెప్పేనా మీఱగ నీ రహస్యము
__label__Romantic రావే కోడల రట్టడి కోడల పోవే పోవే అత్తయ్యా పొందులునీతోజాలును రంకెలు వేయుచు రాజులెదుట నీవు కొంకు గొసరు లేని కోడల పంకజముఖి నీవు పలుదొడ్డవారిండ్ల అంకెల దిరిగేవు అత్తయ్యా ఈడాడ నలుగురు నేగురు మొగలతో కూడి సిగ్గులేని కోడల వాడకు బదుగురి వలపించుకొని నీవు ఆడాడ దిరిగేవు అత్తయ్యా బొడ్డున బుట్టిన పూపనికే నిన్ను గొడ్డేరు తెస్తినే కోడల గుడ్డముపయినున్న కోనేటిరాయనినడ్డగించుకొంటివత్తయ్యా
__label__Devotional నానామహిమల శ్రీ నారసింహము పూని మమ్ము రక్షించీ పొగడెద నిదిగో కొండవంటి వేదాద్రిగుహలలో సింహము దండి భవనాశి యేటిదరి సింహము అండ నారుశాస్త్రముల అడవిలో సింహము నిండి అహోబలముపై నిక్కిచూచీ నదిగో దిట్టయోగీంద్రుల మతితెర మఱగు సింహము జట్టిగొన్న శ్రీసతితో జంటసింహము పట్టి దైత్యుల వేటాడే బలుదీము సింహము మెట్టి అహోబలముపై మెఱసీదా నదిగో పలుదేవతల వెనుబలమైన సింహము కెలసి కంబాన చెనగిన సింహము అలరి శ్రీ వేంకటేశు డైనట్టి సింహము కొలువై అహోబలాన గురుతాయ నిదిగో
__label__Devotional జగములేలేవాడవు జనార్దనుడవు తగ నీవారమై నేము ధర నెట్టుండినాను గతి నీవు మతి నీవు కాణాచిచోటు నీవు సతమై యన్నిటికిని సాక్షిని నీవు చతురత వలసితే జరతుము కొలుతుము తతి నేము సేసిన తప్పులు లోగొనవే తల్లియు దండ్రివి నీవు దాత దైవమవు నీవు యెల్ల వారికి బరము నిహము నీవు మల్లడి నొక్కొకవేళ మఱతుము తలతుము చల్లగా మా నేరములు సైరించుకొనవే దరి నీవు దాపు నీవు దయామూర్తివి నీవు పరగ శ్రీవేంకటేశ పతివి నీవు విరివిగా నేమైనా వేడుదుము నుతింతుము శరణు చొచ్చితిమిక క్షమియించుకొనవే
__label__Devotional హరి నీవే సకలలోకారాధ్యుడవు గాక ధర నీకు శరణంటీ తలపిదే చాలును కింది నేజేసినయట్టికీడు నీవు వాపగాను అందుమీదు నడిగేదా అది చాలక పొంది పుట్టించేట్టి బ్రహ్మపుత్రుడు నీకైవుండగ ఇందరిగొలిచేదా యెంత కూళతనము దీకొని నాలో నీవు దిక్కై వుండగాను నాకొక స్వతంత్రమా నాడు చాలక కైకొని లోకములు నీకడుపులొ నుండగాను నీ కంటే బరులున్నారా నేరమింతే కాక ఇహపరముసిరులు ఇన్నియు నీవియ్యగాను సహజాన నుండవొద్దా చాలదా యింత విహితమైన శ్రీవేంకటేశ వోక్కండవే బహళమై వుండగాను బంటనంటగాక
__label__Devotional తిరుమలగిరిరాయ దేవరాహుత్తరాయ సురత బిన్నాణరాయ సుగుణ కోనేటిరాయ సిరుల సింగారరాయ చెలువపు తిమ్మరాయ సరస వైభవరాయ సకలవినోదరాయ వర వసంతములరాయ వనితల విటరాయ గురుతైన తేగరాయ కొండల కోనేటిరాయ గొల్లెతల వుద్దండరాయ గోపాలకృష్ణరాయ చల్లు వెదజాణరాయ చల్ల బరిమళరాయ చెల్లుబడి దర్మరాయ చెప్పరాని వలరాయ కొల్లలైన భోగరాయ కొండల కోనేటిరాయ సామసంగీతరాయ సర్వమోహనరాయ ధామవైకుంఠరాయ దైత్యవిభాళరాయ కామించి నిన్ను గోరితే గరుణించితివి నన్ను శ్రీమంతుడ నీకు జయ శ్రీవేంకటరాయ
__label__Romantic వద్దే గొల్లెత వదలకువే నీ ముద్దు మాటలకు మొక్కేమయ్యా యేలే యేలే యేలే గొల్లెత నాలాగెఱగవా నన్ను నేచేవు చాలుజాలు నికజాలు నీరచనలు పోలవు బొంకులు పోవయ్యా కానీ కానీ కానిలే గొల్లెత పోనీలే నీవెందు వోయినను మాని మాని పలుమారు జెనుకుచు మాతోనిటు సొలయక తొలవయ్యా రావా రావా రావా గొల్లెత శ్రీవేంకటగిరి చెలువుడను నీవె నీవె నను నించితి కౌగిట కైవశమైతిని గదవయ్యా
__label__Romantic సుదతులాల చూడరమ్మ సోద్య మిదియే కాబోలు అదరి బెదరి కరగె గోరు ఆయ మంట బోలును పలికి పలికి వూరకుండె పడతి నీతో గొంతతడవు సొలసె మరునియమ్ము దాకి చొక్కు దాక బోలును కులికి కులికి నవ్వు నవ్వి కొంచి కడమవెట్టీ నపుడే నిలిచి పరవశముల మునిగి నిద్దిరించ బోలును పదరి పదరి సన్నసేసీ పైకొని నను విడనాడె యెదుట జవ్వనంపుమదము యెఱుక మాన్ప బోలును పెదవిగదల గొణగి గొణగి పెద్దగాగ వలపు చల్లె మదనసర్పవిషము దింద మంతిరించ బోలును తిరిగి తిరిగి కౌగిలించి తెమలి తనువు చెమట దోగె అరిది సురతభావరసము లలుగువార బోలును మరిగి మరిగి కూడె జెలియ మగుడ శ్రీవేంకటేశు డెరవు లేక యీకె సేయు యెమ్మెగా బోలును
__label__Romantic ఏమని పొగడవచ్చు నిటువంటి చెలువము కామితార్ధముల నిచ్చే కల్ప వృక్ష మితడు పలువేదఘోషములతో బంగారుబిందెల నించి జలకవర్చే రదె శౌరికి మెలుపు వనము మీద మేఘము లురుములతో జలజల వరుషించేచంద మాయ నిదివో పటికపుగిన్నెలను పచ్చకప్పురము దెచ్చి ఘటన జాతేరు శ్రీకాంతునికీ తటుకన దనభావ దగ బెక్కుచంద్రులెల్లా నటన నమృతకిరణాలు నలి నించినట్లు అందుపై దట్టుపుణు గలది యలమేల్మంగ నిందరు శ్రీవేంకటేశు యెద గట్టిరి చందమై బ్రహ్మండము సర్వంపదలతోడ కందువ మెరసినట్టు కానిపించె నిదివో
__label__Devotional అన్నిటా నేరుపరి హనుమంతుడు పిన్ననాడే రవినంటె పెద్ద హనుమంతుడు ముట్టిన ప్రతాపపు రాముని సేనలలోన అట్టె బిరుదుబంటు శ్రీహనుమంతుడు చుట్టి రానుండినయట్టి సుగ్రీవు ప్రధానులలో గట్టియైన లావరి చొక్కపు హనుమంతుడు వదలక కూడినట్టి వనచర బలములోనదె యేకాంగవీరుడు హనుమంతుడు చెదరక కుంభకర్ణు చేతి శూలమందరిలో సదరాన విరిచె భీషణ హనుమంతుడు త్రిజగముల లోపల దేవతాసంఘములోన అజుని పట్టాన నిల్చె హనుమంతుడు విజయనగరాన శ్రీవేంకటేశు సేవకుడై భుజబలుడై యున్నా డిప్పుడు హనుమంతుడు
__label__Devotional వాడె వో ప్రహ్లాదవరదుడు వాడె వో భక్తవత్సలుడు కోర దవడలతోడ కోటి సూర్యతేజముతో హారకేయూరాది భూషణాంబరాలతో చేరి బ్రహ్మాదులెల్లాను సేవలు సేయగాను మేర మీరిన శిరుల మేడలో నున్నాడు తెల్లని మేనితోడ తీగెనవ్వులతోడ చల్లని గంధముల వాసనలతోడ పెల్లుగా నారదాదులు పేరుకొని నుతించగా వెల్లవిరి గొలువై వేడుక నున్నాడు సంకుజక్రముల తోడ జంట పూదండలతోడ పొంకపు నానావిధ భోగములతో అంకపు శ్రీవేంకటాద్రి నహోబలమునందు అంకెలనే పొద్దూ నెలవై తానున్నాడు
__label__Devotional లావణ్యశృంగారరాయ లక్ష్మీనాథ యేవేళ నీవినోదాన కేదాయ నేమి పాలజలధివంటిది పవ్వళించు నామనసు గాలివూర్పులే కడళ్లు కలదు లోతు చాలగ దొల్లి నీవు సముద్రశాయివట యీలీల నీవినోదాన కేదాయ నేమి నిక్కపుభూమివంటిది నెలవుకో నామనసు పెక్కులిన్నియు గలవు పెరుగుచుండు పుక్కట దొల్లియు నీవు భూసతిమగడవట యెక్కువ నీవినోదాన కేదాయ నేమి నిండుగొండవంటి దిదె నిలుచుండు నాభక్తి వుండుచోటనేవుండు నొక్కచోటను కొండలరాయడవట కోరికె శ్రీవేంకటేశ అండ నీవినోదాన కేదియాయ నేమి
__label__Devotional ఇతర మేదియు లేదు యెఱగ మింతేకాని రతికెక్కేపనులెల్లా రామచంద్రుడే పో ధనమై చేరేవాడు దైవమై కాచే వాడు మనసులోదలచేటి మాధవుడే మునుకొన్న గ్రామములై ముందర నుండే వాడు కొననాలుక మీదటి గోవిందుడే పో తల్లియై పెంచేవాడు తండ్రియై పుట్టించే వాడు వెల్లవిరి దాగొలిచే విష్ణుమూరితి ఇల్లాలై సుఖమిచ్చి యెంచ బుత్రులైన వాడు చెల్లుబడి దామొక్కేటి చేతిపై శ్రీహరియే దేహమై వుండేటివాడు దినభోగమైన వాడు యీహల శ్రీవేంకటేశుడిత డొక్కడే మోహాచారమైన వాడు మోక్షమై నిలిచే వాడు సాహసించి నమ్మగల సర్వేశుడితడే
__label__Devotional సర్వం విష్ణుమయం బను భావము సత్యం బిన్నిటను సర్వేశ్వరుడే పొందేటి వస్తువు శరణాగతి యే వుపాయము తానని యెడి బుద్ధి దైవంబందు నునిచి తానే తనమతి మరచిన సుఖ తత్వానందమిది మేనని యెడి బుద్ది యీ మేదిని ప్రకృతి యందు ఆనింపుచు దా మమతలు విడిచిన నాత్మజ్ఞానంబు పొరలి జగమనే బుద్ధి మాయపై నునిచి పరగిన యింద్రియముల గెలిచినదే పరమపు యోగంబు పొరి గర్మపు బుద్ధి పుట్టువుపై నునిచి వెరపున బాపము బుణ్యము విడుచుట వివేకమగు దుదిపదము వెలి దోచిన బుద్ధి వేగమే లోనునిచి చలమున చంచల ముడిగి యుండుటే సమాధి లక్షణము పలు భావపు బుద్ధి భక్తి వొకట నునిచి యెలమి శ్రీ వేంకటపతి గలయుటే యిది తుర్యావస్థ
__label__Romantic చెల్లుబడి యింతగా జేసితివమ్మా పల్లదాన నుట్లకు బండుగాయనమ్మా కోలలెత్తుక వుట్లు గొట్టీ నే డల్లవాడె మేలు మేలు యశోద మీబాలుడు బాలుల గూడుక వీది బారాడి నల్లవాడె బేలుదనమున లెస్స పెంచితివోయమ్మా ఇంటివారు వుండగానే యిండ్లు చొచ్చీ వాడె దంటతనా లివి మీకు తగునమ్మా అంటబారి పట్టుకొంటే ఆయములు దాకించె జుంటితేనేమోవు లివి చూడవమ్మా కాదుగూడదనబోతే కాగిలించీ నిదె వీదె ఆదెస నీదేటినవ్వు లవునమ్మా సాదై శ్రీ వేంకటాద్రి సరసమాడీనమ్మా యీదెస మమ్మిటు గూడె నేమిచెప్పేమమ్మా
__label__Romantic చిన్నదాననంటానే సిగ్గులేల పెంచేవు సన్నసేసి మొక్కవమ్మా చతురు డీతడు చనవు నీకు నొసగి చవులుగా మాటలాడీ వినవమ్మా యిదివో నీ విభుడు చెనకి చెనకి నిన్ను జెక్కునొక్కి వేడుకొనీ పెనగకువమ్మా నీపై బ్రేమగల డితడు కప్పురము నీపై జల్లి కాచుకున్నా డెదుటను తప్పక చూడమ్మా యాతని మోము చిప్పిలుమోవి చూపి సెలవుల నవ్వు నవ్వీ తప్పించుకోకువమ్మా తమకించీ నితెడు గారవించి కూడి నిన్ను గరుణతో మన్నించీ చేరి కాగిలించవమ్మా శ్రీవేంకటేశు సారెకు వలపు చల్లి సరసము లాడీని మేరలు మీరకువమ్మా మేలుగల డితడు
__label__Romantic పరమాత్ము డైన హరి పట్టిపురాణివి నీవు ధర మమ్ము విచారాంచదగు నీకు నమ్మా కమలజు గన్నతల్లి కాముని గన్నతల్లి అమరుల గన్నతల్లి ఆదిమలక్ష్మి విమలపు నీపతికి విన్నపము నేసిమమ్ము నెమకి యేలితి దయ నీకే తగునమ్మా కామధేను తోబుట్టుగ కల్పకము తోబుట్టుగ దోమటి చల్లనిచంద్రుతోబుట్టుగ నీమగనిపంపునను నిజసిరు లిచ్చితివి నేనుపువితరణము నీకే తగునమ్మా పాలజలధికన్యవు పద్మాసనవి నీవు పాలబండే శ్రీవేంకటపతిదేవివి యేలిన యితనిబంట్ల కిహపరా లిచ్చి మాపాల గలిగితివి సంబంధము మేలమ్మా
__label__Devotional ఓహో నిలిచిన దొకటిదియే శ్రీహరి సాకారచింతనము పంచమవేదపు పద్మాక్షునామము అంచె బాపహర మౌషధము పంచల బీతాంబరు శరణాగతి ముంచిన యజ్ఞానమునకు దీపము విందులకుడుపులు విష్ణుకీర్తనము చందపు వైకుంఠ సంబళము పొందుగ నచ్యుతు బూజించు పూజలు కిందట గొనకెక్కెడి నిచ్చెనలు కట్టిన ముడుపగు ఘన కృష్ణభక్తి ముట్టిన పాపవిమోచనము యిట్టే శ్రీవేంకటేశ్వరు కృప యిది పట్టినవారికి బలువగు కొమ్ము
__label__Devotional ఈతడే యీతడే సుండి యెంత యెంచిచూచినా చేతనే వరాలిచ్చీ శేషాచలేశుడు విశ్వరూపబ్రహ్మము విరాట్టయిన బ్రహ్మము ఐశ్వర్యస్వరా ట్టాసామ్రాట్టయిన బ్రహ్మము శాశ్వతబ్రహ్మాండాలు శరీరమైన బ్రహ్మము యీశ్వరుడై మహరాట్టై యిందరిలో బ్రహ్మము సూర్యునిలో తేజము సోమునిలో తేజము శౌర్యపు టనలుని భాస్వత్తేజము కార్యపు టవతారాల గనుగొనే తేజము వీర్యపుటెజ్ఞభాగాల విష్ణునామ తేజము పరమపురుషమూర్తి ప్రకృతియైన మూర్తి గరిమతో మహదహంకార మూరితి ధర బంచతన్మాత్రలు తత్త్వములైన మూరితి గరుడానంత సేనేశకర్తయైన మూరితి భాగవతపు దైవము భారతములో దైవము సాగిన పురాణవేదశాస్త్ర దైవము పోగులైన బ్రహ్మలను బొడ్డున గన్న దైవము శ్రీగలిగి భూపతైన శ్రీవేంకటదైవము
__label__Devotional గరుడగమన గరుడధ్వజ నరహరి నమో నమో నమో కమలాపతి కమలనాభా కమలజ జన్మకారణిక కమలనయన కమలాప్తకుల నమో నమో హరి నమో నమో జలధిబంధన జలధిశయన జలనిధిమధ్య జంతుకల జలధిజామాత జలధిగంభీర హలధర నమో హరి నమో ఘనదివ్యరూప ఘనమహిమాంక ఘనఘనాఘనకాయవర్ణ అనఘ శ్రీవేంకటాధిప తేహం అనుపమ నమో హరి నమో
__label__Romantic అదె చూడరె మోహనరూపం పదిగొట్లుగలభావజరూపం వెలయగ బదారువేలుమగువలను అలవమినఘనమోహనరూపం వలచిననందప్రజముగొల్లెతల కులుకుజూపులకు గురియగురూపం యిందిరావనిత నెప్పుడు దనవుర మందునిలిపిన మోహనరూపం కందువభూసతికాగిటిసొంపుల విందులు మరిగిన వేడుకరూపం త్రిపురసతుల బోధించిరమించిన అపురూపపుమోహనరూపం కపురుల శ్రీవేంకటపతియై యిల నుపమిచగరానివున్నతరూపం
__label__Romantic అలరులు గురియగ నాడెనదే అలకల గులుకుల నలమేల్ మంగ అరవిరి సొబగుల నతివలు మెచ్చగ అరతెర మరగున నాడెనదే వరుస పూర్వదువాళపు తిరుపుల హరిగరగింపుచు నలమేల్ మంగ మట్టపు మలపుల మట్టెల కెలపుల తట్టెడి నడపుల దాటెనదే పెట్టిన వజ్రపు పెండెపు తళుకులు అట్టిట్టు చిమ్ముచు నలమేల్ మంగ చిందుల పాటల శిరి పొలయాటల అందెల మోతల నాడెనదే కందువ తిరువేంకటపతి మెచ్చగ అందపు తిరుపుల నలమేల్ మంగ
__label__Romantic ఔనయ్యా మే లెరిగిన ఆణికాడవు తానక మైన నీ దొరతన మెల్లా గంటిమి కన్నెపాయ మెరగని ఘనుడవా నీ వేమి పిన్న వై రేవతిదేవి బెండ్లాడితివి యెన్నికె నాముందర నీయింతులజవ్వనమెంచె తన్నిటా నామదిలోన నానందించ కుందునా యిట్టె వినయము నీ వెరగవా నీ రొమ్ము మెట్టినయింతికె కడు మేలువాడవు చిట్టకము లెంచేటి శ్రీవెంకటనాథ నన్ను గటిగా గూడితివి నే గరగక వుందునా
__label__Devotional ఇన్ని దమ కల్పితము లితరసమ్మతు లౌనా వున్నది వున్నటువలె నొనరింపపలదా చెప్పు గాక ప్రకృతిని చేరి నాల్గువేదముల గప్పి యనిర్వాచ్య మని కద్దా కొంత అప్పటి వుపనిషత్తు లన్ని ముఖ్యము గాక తప్పి కొన్ని యతత్వావేదకము లున్నదా దేవతాయజ్ఞములు బోధించు గాక శాస్త్రములు వ్యావహారికనిత్యత్వ మందు నున్నదా భావింప జగత్తు లెల్లా బ్రహ్మమయ మండ్రు గాక ఆవల బురాణాల మిథ్యావాచక మున్నదా మోక్షఫలాశక్తులని మునులు వున్నారు గాక వీక్షింప విఫలు లని వింటిమా ధాత్రి రక్షించి శ్రీవేంకటేశ రమణతో జీవులను కుక్షి బెట్టుకొన్నా డది గుణము సత్యమా
__label__Devotional జయమంగళము నీకు సర్వేశ్వరా జయమంగళము నీకు జలజవాసినికి శరణాగతపారిజాతమా పొరి నసురలపాలి భూతమా అరుదయున సృష్టికి నాదిమూలమా వోహరి నమో పరమపుటాలవాలమా సకలదేవతాచక్రవర్తి వెకలివై నిండిన విశ్వమూర్తి అకలంకమైన దయానిధి వికచముఖ నమో విధికి విధి కొలచినవారల కొంగుపైడి ములిగినవారికి మొనవాడి కలిగిన శ్రీవేంకటరాయా మలసి దాసులమైన మాకు విధేయా
__label__Romantic చాలుజాలును భోగసమయమున మైమఱపుపాలుపడునట యేటి బ్రదుకురా వోరి ఇందుమఖి నిను గౌగిలించి లోపలి జగము కందునని నీ బిగువు గౌగిలే వదలె పొందైన వారితో బొసగ గౌగిట జేర్ప బొందుగాదట యేటి పొందురా వోరి నెలత నీ వాలుగన్నులు మూసి జగమెల్ల గలయ జీకట్లైన గక్కనను వదలె వలచినంగనలు తమ వలసిన విలాసములవలను నెరపని దేటి వలపురా వోరి కొమ్మ నీవురముపై గోరు దివియుచు నాత్మనిమ్మైన ననుదాక నిద్దరిని దాకె దిమ్మరివి కోనేటితిమ్మ నీపై బ్రియము కుమ్మరించని దేటి కోర్కిరా వోరి
__label__Devotional విచారించుకోరో యిది వి  కులాల మెండుపచారాలు చూచి మీరు భ్రమయకురో భావింప నారదునికి బ్రహ్మపట్ట మరుదా వేవేలైనా గొంచెమని విడిచెగాక దేవతలు తన్ను జూచి దిగ్గన లేచి మొక్కేటిఆవైభవపు పదమందె గాక మిక్కిలి జ్ఞానము గల్గి మించి తమ నేరుపెల్లా చిక్కి సంసారము పాలు సేయవలెనా యెక్కువ హరిదాసుడై యిట్లానే వైకుంఠమెక్కెడితోవ సాధించేదిది మేలు గాక మూలమని నుడిగితే ముంచి యెవ్వడు గాచెను పోలించ నెవ్వని నాభి బుట్టె లోకాలు చాలి యెవ్వనికుక్షి నీజగము లున్నవి మరి కాలమందే ఆదేవుని గానవలె గాక యిదియే శ్రీవైష్ణవులు యిల బూర్వాచార్యులు వెదకి చదివి కన్నవివరమెల్లా తుదమొద లెరగని దుష్టులకతలు మాని పదిలమై యిట్టే నమ్మి బ్రదుకుట గాక సంకుజక్రములు మాని అంకెల శ్రీవేంకటేశునండ నుండరో పొంకపుబుద్ధు లిమ్మని పొంచి గాయత్రి జపించి ఇంక బ్రహ్మవేత్త లెంచేదిందుకే కాక
__label__Romantic జవ్వనపుదాన వింత చలమేటికే చివ్వన వీడె మొసగి సేవ నేయవే మక్కువతో రమణుడు మంచిమాట లాడగానే వెక్కసములాడి యేల వేగిరించేవే పక్కన నందుకుగాను పై జేయివేసితేను మొక్కలాన గాతాళించి మో మేల వంచేవే నయమిచ్చి యాతడు నవ్వు నీతో నవ్వగాను రయమున నీవెంత రవ్వసేసేవే ప్రియమున నప్పటిని పెనగి పొందుసేయగ నియమాన జలపట్టి నీవేల లోగేవే శ్రీ వేంకటేశ్వరుడు చేరి నిన్ను గూడగానే కావరించి నీవేల కక్కసించేవే చేవదేర మీద మీదజిమ్మి రేగ మన్నించగా వే వేలు విధాల నెట్టు వెరగందేవే
__label__Devotional అటమీద మరి యేమి నావలలేదు సర్వ ఘటన లన్నియు హరి గన్నదాకానే సరవితో వేదములు చదివేటి వెల్లాను హరినామరుచి గన్నయందాకనే సిరులతో యజ్ఞాలు సేసేటివెల్లాను హరిసేవపరుడు దా నై నదాకానే చలపట్టి తీర్థాలు చరియించు టెల్లాను వెలయగ గర్మాలు బడుదాకానే మొలచిన తపముతో మునులై వుండే దెల్లా తలపులో హరిరూపు తగులుదాకానే వేవేలుచందాల విజ్ఞాన మెల్లాను కావించి హరిభక్తి కనుదాకానే భావించే సకలోపాయము లెల్లాను శ్రీవేంకటేశ్వరు జేరుదాకనే
__label__Devotional ఎక్కడ చూచిన వీరే యింటింటి ముంగిటను పెక్కుచేతలు సేసేరు పిలువరే బాలుల పిన్నవాడు కృష్ణుడు పెద్దవాడు రాముడు వన్నె నిద్దరమడలవలె నున్నారు వెన్నలు దొంగిలుదురు వీడు వాడు నొక్కటే పన్నుగడై వచ్చినారు పట్టరే యీ బాలుల నల్లనివాడు కృష్ణుడు తెల్లనివాడు రాముడు అల్లదివో జోడుకోడెలై వున్నారు వెల్లవిరై తిరిగేరు వేరు లే దిద్దరికిని పెల్లుగ యశోదవద్ద బెట్టరె యీబాలుల రోల జిక్కె నొకడు రోకలి వట్టె నొకడు పోలిక సరిబేసికి బొంచి వున్నారు మేలిమి శ్రీవేంకటాద్రి మించిరి తానే తానై ఆలించి నెవ్వరి నేమి ననకురే బాలుల
__label__Devotional ఉన్న సుద్దులేల మాకు వూర విచారములెల్ల వెన్నునికి మొక్కుటే వేవేలు మాకు నగధర నందగోప నరసింహ వామన జగదేకపతియనే జపము మాది తగు హరిడింగరీడ దాసుడ బంటననేటిమిగుల బెద్దతనము మించేది మాకు హరి పుండరీకాక్ష ఆదినారాయణయనేటిధర నామమంత్రములే ధనము మాకు సరుస శంఖచక్రాలు సర్వేశుదాసుల సేవె మరిగినదె మామతమును మనికె శ్రీవేంకటేశయని శేషగిరివేదాద్రి భావించి కొలుచుటే మాబ్రదుకెల్లను కైవల్యమిదియె కంటి మిట్టి మంచిత్రోవ పావనమైతిమి మమ్ము బాలించె నితడు
__label__Devotional నేము నీ కన్యులమా నీవు మాలో లేవా యీ మేరలనే మమ్ము యేలుకొందు గాకా ధర విభీషణుడు మీ తల్లి కడవాడా నిరతి ఘంటాకర్ణుడు నీ తండ్రివాడా యిరవై ధృవుడు మీ యిల్లాలి కడవాడా శరణన్న మాటలోనే సరుగ గాచితివి మున్నిటి శబరి నీకు ముమ్మనుమరాలా మిన్నక వుద్ధవుడు మీ మేనమామా పన్నిన వుడుత నీకు పాయరానిచుట్టమా యెన్నగ వీరల నెల్ల నింతలో మెచ్చితివి అహల్య నీ కూతురా అక్రూరుడు గొడుకా విహరించ నీకు శ్రీ వేంకటేశుడా వహి ముత్తాతలా నీచే వరములు గొన్నవారు మహి నిందులకెపో నీ మఱుగు చొచ్చితిని
__label__Devotional ఘనుడాతడా యితడు కలశాపురము కాడ హనుమంతు డితడా అంజనాతనయుడు పెడచేత లోచేత బెరసి కొందరి గొట్టె అడరి దానవుల హనుమంతుడు బెడిదంపు బెనుదోక బిరబిర దిప్పి మొత్తె అడగ మాల్యవంతు హనుమంతుడు దాకాల మోకాల దాటించె గొందరి ఆకాశవీధినుండి హనుమంతుడు పైకొని భుజముల బడదాకె గొందరి ఆకడ జలధిలోని హనుమంతుడు అరుపుల నూరుపుల నందరి బారగ దోలె ఔరా సంజీవికొండ హనుమంతుడు మేరతో శ్రీవేంకటాద్రిమీది దేవుని బంటు ఆరితేరిన బిరుదు హనుమంతుడు
__label__Devotional అతని బాడెదను అది వ్రతము చతురుని శేషాచలనివాసుని నకాదులు యే సర్వేశు గొలిచిరి అనిశము శుకు డెవ్వని దలచె మును ధ్రువు డేదేవుని సన్నుతించె ఘననారదు డేఘనుని బొగడెను యెలమి విభీషణు డేదేవు శరణనె తలచె భీష్ము డేదైవమును బలు ప్రహ్లాదుని ప్రాణేశు డెవ్వడు యిలలో వసిష్టు డేమూర్తి దెలిసె పురిగొని వ్యాసుడేపురుషుని జెప్పెను తిరముగ నర్జుని దిక్కెవ్వడు మరిగిని యలమేల్మంగపతి యెవ్వడు గరిమల శ్రీవేంకటేశు డీతడు
__label__Devotional సడిబెట్టెగటకటా సంసారము చూడజడధి లోపలి యీత సంసారము జమునోరిలో బ్రదుకు సంసారము చూడ చమురు దీసిన దివ్వె సంసారము సమయించు బెనుదెవులు సంసారము చూడ సమరంబులో నునికి సంసారము సందిగట్టినతాడు సంసారము చూడ సందికంతలతోవ సంసారము చుందురునిజీవనము సంసారము చూడ చంద మేవలెనుండు సంసారము చలువలోపలివేడి సంసారము చూడ జలపూతబంగారు సంసారము యిలలోన దిరువేంకటేశ నీదాసులకు చలువలకు గడుజలువ సంసారము
__label__Romantic పురుషులలోనెల్లా పురుషోత్తముడు వాడె తిరుతేరు మీద నేగీ దేవదేవోత్తముడు చెక్కులు మెరవగాను సేసముత్యాలు రాలగా యెక్కువైన తేరమీద నేగీవాడె క్కువలు గరగుచు యిరుమేల నొరగుచు చిక్కని నవ్వులు నవ్వీ చెలులతో వాడె నిమ్మంట వేసుకొంటా నిక్కి నిక్కి చూచుకొంటా యెమ్మెలకు దేరిమీద నేగీ వాడె తమ్ములము సారె జేసి తగవల్లెవాటువేసి చెమ్మజెమట గందాల జెలరేగీవాడె అలయుచు సాలయుచు నలమేలుమంగ గూడి యెలమి దిరుతేరుపై నేగీ వాడె బలిమి శ్రీవేంకటాద్రిపతి యీ పెండ్లికొడుకు నిలువు జక్కదనాన నిండుకొనీ వాడె
__label__Devotional ఏమని చెప్పెద నిటమీద హరీ శ్రీ మంతుడ నిను జేరితి మిదివో వినుచున్నారము వెనకటిపాట్లు కనుచున్నారము కలగేటివారల దిన దిన భావము తెలిసీ దెలియదు మనసున భయ మిసుమంతయు లేదు భువి నెరుగుదు మిదె పుట్టెడి దెసలను తవిలి మరణములు దలచెద మట్లనె వివరపు టాసలు విడిచీ విడువవు నవమగు విరక్తి నాటదు వోయె చదివెద మిదివో సకల శాస్త్రములు వెదకెద మిదె శ్రీ వేంకటేశ నిను మదిలోనుండగ మరచివుంటి మిదె యెదుటగంటి మిక యేలాపనులు
__label__Devotional కిం కరిష్యామి కిం కరోమి బహుళశంకాసమాధానజాడ్యం వహామి నారాయణం జగన్నాధం త్రిలోకైకపారాయణం భక్తపావనం దూరీకరోమ్యహం దురితదూరేణ సంసారసాగరమగ్నచంచలత్వేన తిరువేంకటచలాధీశ్వరం కరిరాజవరదం శరణాగతవత్సలం పరమపురుషం కృపాభరణం న భజామి మరణభవదేహభిమానం వహామి
__label__Devotional ఓహో యెంతటివాడే వొద్దనున్నవాడే హరి సాహసపు గుణముల చతురుడా యితడు జలధిలో బవళించి జలనిధి బంధించి జల నిధి కన్యకను సరి బెండ్లాడి జలనిధిలో నీది జలనిధి మథియించి జలధి వెరించిన చలమరా యితడు ధరణికి బతియై ధరణి గ్రుంగిన నెత్తి ధరణికూతురు దానె తగ బెండ్లాడి ధరణి బాదము మోపి ధరణి భారము దించి ధరణీ ధరుడైన దైవమా ఇతడు కొండ గొడుగుగ నెత్తి కొండ దూటువడ నేసి కొండకింద గుదురై కూచుండి కొండపై శ్రీ వేంకటాద్రి కోనేటిరాయడై కొండ వంటి దేవుడైన కోవిదుడా ఇతడు
__label__Devotional తమ తమ యంతటికి తమవారె గుమిగూడు కొను టింతె కొసర నేలయ్యా తల్లి శ్రీ మహాదేవి తండ్రి పురుషోత్తముడు తొల్లె దేవత లెల్ల తోడబుట్లూ పొల్లగారు జీవు లెల్ల పుట్టి పోదురు వత్తురు చెల్లబో యిందులకుగా చింత లేటికయ్యా హరిభక్తు లేలికలు ఆచార్యుడొక్కడే దాత పరమాత్ము నామములే బంధువులు సరవి జంతువులకు సంసారమే ధర్మము పరులకెల్లా నింతేసి భ్రమత లేలయ్యా హితులు వేదరాసులు యిల్లాలు వివేకము సుతుడు తనలోపలి సుజ్ఞానము గతి శ్రీ వేంకటేశుడె కలవాడుప్రాణులకు మతిమంతుల కిందులో మఱపు లేదయ్యా
__label__Devotional ఇది గాదు తెరువు యీడేరేవారికి అదన విజ్ఞాని యైతే అతడే రక్షించును తలపులు చక్కగాక దైవము దలచబోతే వెలి దున్నని నేలను విత్తిన యట్లు పొలసి దాసుడుగాక పూజించ బోవు టెల్ల బలిమి దేవుని బట్టి బంటకు నాగుటా తనవైరాగ్యము లేక తత్త్వము వెదకేనంటే తనియ కిసుక పాతర దవ్వుటా కొనభక్తిలేక హరిగోరి మొక్కు టెల్ల మొనసి దేవుని సొమ్ము ముచ్చిలించుకొనుటా వెస గురుడు లేక శ్రీ వేంకటేశు సాధించితే అసదై యందనిపంటి కఱ్ఱు చాచుట పసగా నితని దనపనికిగా బొగడుట యిసుమంత చెలమకు యేతము లెట్టుటా
__label__Devotional ఇటు నిను దెలియగ ఎంతటివారము తటుకున నాసల దగులుట గాక నానామూర్తులు నగధర నీరూపు యే నెలవుల నిన్నెటువలె దలచుట పూని నీ భావము పొందుగా జెప్పగా వీనులు చల్లగా వినుటే కాక పెక్కు నామములు బిరుదు లనంతములెక్కడ గొలదిగ నెన్నెని పొగడుట యిక్కువ సేసుక యిందులో నొకటి పక్కన నొకమరి పలుకుట గాక వేవేలు గలవు నీ విహార భూములు యేవిధమున నెందెందని తిరుగుట శ్రీవేంకటేశా నీ శృంగారమెల్లను సేవించి ముదమున జెలగుట గాక
__label__Devotional త్వమేవ శరణం త్వామేవ మే భ్రమణం ప్రసరతి ఫణీంద్రశయన కదావా తవ కరుణా మే సదా దైన్యం సంభవతి చిదానందం శిథిలయతి మదాచరణం మధుమథన మయా వా తవ మధురగతి భయాదిక విభ్రాంతోహం తయా విమలం దాతవ్యా దయా సతతం ధరణీరమణ ఘనం వా మమ కలుషమిదం అనంతమహిమాయతస్యతే జనార్దన ఇతి సంచరసి ఘనాద్పున వేంకటగిరిరమణ
__label__Devotional ఓ పవనాత్మజ వో ఘనుడ బాపుబాపనగ బరగితిగా వో హనుమంతుడ వుదయాచలని ర్వాహక నిజసర్వ ప్రబల దేహము మోచిన తెగువకు నిటువలె సాహసమిటువలె జాటితిగా వో రవిగ్రహణ వో దనుజాంతక మారులేక మతి మలసితిగా దారుణపువినతాతనయాదులు గారవింప నిటు గలిగితిగా వో దశముఖహర వో వేంకటపతి పాదసరోరుహపాలకుడా యీ దేహముతో నిన్నిలోకములు నీదేహమెక్క నిలిచితిగా
__label__Romantic తాపసులడవి యేడ తరుణి యేడ బాపు బాపు రామచంద్ర భావించి చూడుమా సీత బాసి బంగారు సీత బెండ్లియాడితివి ఆతల బరస్త్రీల నంట వందురు చేతులార ముత్తేలసేస వెట్టె నీకు ఆచేతనుజెక్కు మోపి చింతించే కొరకా వెంటనే భూమిజ బాసి వేరేభూమి చేకొంటి జంటనే సత్యముగలజాణ వందురు వింటివంక నీకు నాకె వేడుక జేరి మరువింటిబారిబడి యొంటి వేగేటికొరకా కొడుకులవంక బెండ్లికొడుకవై జానకినడరి కమ్మర బెండ్లియాడితివి తొడిరి శ్రీ వేంకటాద్రి దోడనె వావిలిపాట కడగి రాముడవై కరుణించే కొరకా
__label__Devotional దేవ నీదయ యెంతునో దివ్యసులభ మెంతునో కావించి గంటగటుక కాచుకుండే విదివో వెదక నావసమా వేగుదాకా నిన్ను నేను కదిసి నీమూరితి కాన వసమా యెదుట శంఖుచక్రాల యెట్టిదైవమ నేనని పొదుగుచు నీకు నీవే పొడచూపేవు గాక పొగడ నావసమా పురుణించి నీగుణాలు తగుల నావసమా నీతలపెఱిగి నిగడి వేదశాస్త్రాల నిన్ను నీవే చెప్పుకొని పగటు మాయజ్ఞానము పాపేవింతే కాక కొలువ నావసమా గుఱుతెఱిగి నీవెంట చెలగి నాచేతుల బూజించ వసమా నిలిచి శ్రీవేంకటేశ నీవే నాయదలో నుండి మలసి పెరరేపుచు మన్నించేవు గాక
__label__Devotional కదిసి యాతడు మమ్ముగాచుగాక అదె యాతనికె శరణంటే నంటి నేను యెవ్వని వుదరమున నిన్నిలోకములుండు యెవ్వని పాదము మోచె నిల యలను యెవ్వడు రక్షకు డాయ నీ జంతుకోట్లకు అవ్విభునికి శరణంటే నంటి నిప్పుడు సభలో ద్రౌపది గాచె సర్వేశు డెవ్వడు అభయహస్త మొసంగె నాత డెవ్వడు ఇభవరదు డెవ్వడు యీతనికే వొడిగట్టి అభినవముగ శరణంటే నంటి నిప్పుడు శరణుచొచ్చిన విభీషణు గాచె నెవ్వడు అరిది యజునితండ్రి యాత డెవ్వడు యిరవై శ్రీ వేంకటాద్రి యెక్కి నాత డితడే ఆరసి యితనికే శరణంటే నంటి నిప్పుడు
__label__Devotional నీకంటే నితరము మరి లేదు నేనెవ్వరితో భాషింతు యేకో నారాయణుడవు నీవని యెన్నచు నున్నవి వేదములు యెక్కడచూచిన నీరూపంబులే యెవ్వరిజూచిన దోచిని వెక్కసముగ నీమహిమ యనంతము విశ్వాత్మకుడవుగాన నిక్కి యెవ్వరిని బేర్కొని పిలిచిన నీనామములై తోచీని వక్కణించగా సకలశబ్దములవాచ్యుడవటు గాన యేపనిచేసిన నీపనులే అవి యివ్వలనవ్వల దోచీని పాపపుణ్యమని తోచదు నీవే పరచైతన్యమవటు గాన దాపుగ మతిలోనేమి దలచినా ధాన్యము నీదైతోచీని లోపల వెలుపల నిండుక వుండెది లోకపూర్ణుడవు గాన యీ యర్థమునకు నేననువాడను యెక్కడ నున్నాడ నీలోనే కాయధారినై యేర్పడి నీలోగాక చరించితి యిన్నాళ్లు యీ యపరాధము యెంచకుమీ నను యిందునె పో నీశరణంటి పాయక నిన్నిక శ్రీవేంకటపతి పరబ్రహమవుఅటు గాన
__label__Romantic పిలువరే కృష్ణుని పేరుకొని యింతటాను పొలసి యారగించే పొద్దాయ నిపుడు వెన్నలారగించబోయి వీదులలో దిరిగీనో యెన్నరాని యమునలో యీదులాడీనో సన్నల సాందీపనితో చవగబోయినాడో చిన్నవాడాకలి గొనె చెలులాల యిపుడు మగువల కాగిళ్ల మఱచి నిద్దిరించీనో సొగిసి యావుల గాచే చోట నున్నాడో యెగువ నుట్లకెక్కి యింతులకు జిక్కినాడో సగము వేడికూరలు చల్లనాయ నిపుడు చెంది నెమలి చుంగుల సింగారుంకొనీనో ఇందునే దేవరవలె ఇంటనున్నాడో అందుపు శ్రీవేంకటేశు డాడివచ్చె నిదె వీడె విందుల మాపొత్తుకు రా వేళాయ నిపుడు
__label__Devotional ఈడనుండె నిందాకా నింటి ముంగిట ఆడ నెందు బోడుగద అప్పుడే యీకృష్ణుడు యేడ పూతకి జంపె నింతపిన్నవాడంటా ఆడుకొనేరదే వీథి నందరు గూడి వేడుకతో మనగోవిందుడు గాడుగదా చూడరమ్మ వీడు గడు చుల్లరీడు పాపడు మరలి యప్పటివాడె మద్దులు విఱిచెనంటా పరువులు వెట్టేరు పడతులెల్లా కరికరించగ రోల గట్టితే నప్పుడు మాహరి గాడుగదా ఆడనున్న బిడ్డడు వింతగాగ నొకబండ విఱిచె నప్పటినంటా రంతు సేసేరదివో రచ్చలు నిండి అంత యీశ్రీవేంకటేశుడై న మనకృష్ణుడట యింతేకాక యెవ్వరున్నా రిటువంటి పాపడు
__label__Devotional సదానందము సర్వేశ్వర నీపదారవిందముపై భక్తి నయనానందము నరులకు సురులకు జయమగు హరి నీసాకారము నయమగు శ్రవణానందము వినినను క్రియగలిగిన నీకీర్తనము చెలగి యందరికి జిహ్వానందము పలుమరు గొను నీపస్రాదము నలుగడ దేహానందము బుధులకు బలు నీపాదప్రణామమములు ధర బరమానందము నీదాస్యము గరిమల శ్రీవేంకటవిభుడా నరహరి నిత్యానందము నిను దగనరవిరి జేయు సమారాధనము
__label__Devotional శరణాగత వజ్రపంజరు డీతడు చక్రధరు డసురసంహారుడు వెరవుతోడ దను శరణనువారి వెనుబల మీతడే రక్షకుడు హరినామోచ్చారణ దెగనికర్మ మవల వేరొకటున్నదా అరసి యెందు నమ్మిక చాలక ప్రాయశ్చిత్తంబులు చెప్పుదురు ధర నెరగనివారేమనినా దామసులగొడవ యేమిటికి హరిహరి యంటే దురితము లణగెను అతడే మాకిక రక్షకుడు శ్రీపతి దిక్కయి కావగ మరియును జేరని సంపద లికనేవి చాపలబుద్ధుల నది నమ్మక విచ్చనవిడి నోములు చెప్పుదురు తీపులు పుట్టించి యెవ్వరేమనిన దెలిపి వాదడువ నేమిటికి శ్రీపతి గొలిచితి చేరె సంపదలు జిగి నితడే మా రక్షకుడు అంతరాత్మ శ్రీవేంకటేశ్వరుడు అన్యము భజించ జో టేది యింతట నమ్మక దేవతాంతరము లేటేటివో మరి చెప్పుదురు యెంతలేదు ప్రాకృతజనముల భ్రమ యెవ్వరి గాదన నేమిటికి యింతకు శ్రీవేంకటేశుదాసులము యీతడే మాకిక రక్షకుడు
__label__Romantic చిత్తగించి చక్కజూడు చెలియలాగు యిత్తల బహుపరాకు లెన్నైనా గలవు సిగ్గువడ నేర్చుగాని చెలి నీ వేమిసేసినా యెగ్గుపట్ట నేరుదు యెంత మోహమో వొగ్గి నీకిచ్చకములే వొనరించ నేర్చుగాని వెగ్గళించ నేరదు వేడు కెట్టిదో ముద్దు చూపవనేర్వుగాని మొక్కలాన దిట్టినాను అద్ద లించ నేరుదు ఆస యెట్టిదో వొద్దికలే నేర్చుగాని వొట్టు నీవు వెట్టితేను వుద్దండాలు నేరుదు వోరు పిక నెట్టిదో కలయగ నేర్చుగాని గక్కన శ్రీవేంకటేశ అల ఇంచ నేరదు అలమేల్ మంగ వలవగ నేర్చుగాని వసమై నీవు గూడితే సొలయగ నేరుదు చుట్టరిక మెట్టిదో
__label__Devotional మిన్నునేలా నొక్కటైన మేటితేరు కన్నులపండువయిన శ్రీకాంతునితేరు జలధులమీదను చక్కగా నేగెను తేరు బలిమి గులాద్రుల పై బారెను తేరు పెలుచు లంకముంగిట పేరెలువారెను తేరు చెలగె దిగ్విజయపు శ్రీహరితేరు రమణ గుండిననగరము చుట్టుకొన్న తేరు తిమురుచు రుకుమిణి దెచ్చిన తేరు సమరములో జరాసంధుని దోలిన తేరు అమరుల వెనుబలమగు శౌరితేరు వొట్టి సృగాలవాసుదేవుని భంగించిన తేరు బెట్టుపౌండ్రకునిపై దాడివెట్టిన తీరు అట్టె శ్రీవేంకటుశు డలమేలుమంగ గూడి పట్టమేలుచు నెక్కిన పరమాత్ము తేరు
__label__Romantic అన్నిటా నేరుపరిగా అలమేలుమంగ నీకు చిన్నిచిన్ని ముద్దులనే సిగ్గువిడిపించెను చనవు మెరసి నిన్ను సారెసారె బేరుకొని మనసు దనియ నాపె మాటలాడెను కనుసన్నచూపులనె కప్పురవిడెములిచ్చి తనువు దనియ నీపై దలబాలు వోసెను పన్నుగడలతోడనే పానుపుచేరువనే కన్నులుదనియగ దగ్గరి నిల్చెను మన్ననలు దైవార మచ్చికలు పెడరేచి విన్నవీనులు దనియ విన్నపాలు సేసెను మాగిన మోవియిచ్చ మనసు గరచి యిట్టే కాగిలి దనియ నీకు గప్పె బయ్యద వీగక శ్రీవేంకటేశ వెలది గూడితివిట్టె రాగా వయసుదనియ రతికేలిసేసెను
__label__Devotional చతురుడ వన్నిటాను జనార్దనా మమ్ము సతముగా నేలితివి జనార్దనా సమమోహాలు మనవి జనార్దనా యిట్టె జమళి నున్నార మిదె జనార్దనా సమకూడెగా లెస్స జనార్దనా నీ సముక మెవ్వరి కబ్బు జనార్దనా చవులాయె సరసాలు జనార్దనా పెండ్లి చవికెలో మనకు జనార్ధనా సవరని వాడవు జనార్దనా మరి సవతు లేరు నీకు జనార్దనా సంకె దీర గూడితివి జనార్దనా నీకు చంక లెత్తి మొక్కేము జనార్దనా జంకించకు శ్రీవేంకట జనార్దనా శంకుజక్రములచేతి జనార్దనా
__label__Devotional విచారించుకోని వారి వెఱ్ఱితన మింతె కాని పచారించి నీ కృపను బ్రతికితి నేను శ్రీ మహలక్ష్మి యుండ బొంచి దరిద్రమేలయుండు కామధేను వున్నచోట కరవేల యుండు కామించి నారాయణ నీ ఘననామ మున్నచోట తామసాలు బాతకాలు దగ్గరి యేల యుండు చెంగట సూర్యు డున్నచో చీకట్లేల యుండు భంగించి గరుడుడుండ బాము లేల యుండు ముంగిట గోవిందుడ నీ ముద్రలు మేన నుండగా అంగవికారములయిన అజ్ఞాన మేల యుండు తానే నిజమై వున్న చెంత జంచల మేలయుండు కానబడి భక్తి యుండ కలక యేల యుండు ఔ నవు శ్రీ వేంకటేశ అంతరాత్మ నీ వున్నచో ఆనుక శుభము లుండ నల పేల యుండు
__label__Devotional ఏపాటివారికి నాపాటివాడవు చేపట్టినవారిని చేకొని రక్షింతువు విన్నపములు సేయువారి విన్నపములు విందువు సన్నుతించే వారిని సార మెంతువు కన్నుల జూచేవారి గడగి నీవు చూతువు వున్నవారి కెల్లా నీవు వూరకే వుందువు కొలిచినవారల కొలువు లీడేరింతువు తలచినవారల దండ నుందువు వలసినవారికి వరము లొసగుదువు తెలియనివారల తెరువు నీ వొల్లవు శరణు చొచ్చినవారి సరవితో గాతువు సరుగ నీ వారికి జన విత్తువు యిరవై యలమేల్మంగ నేలిన శ్రీవేంకటేశ మడుగనివారికి మట్టుతో నుండుదువు
__label__Devotional తెలియ జీకటికి దీపమెత్తక పెద్దవెలుగులోపలికి వెలుగేలా అరయ నాపన్నుని కభయ మీవలెగాక ఇరవైనసుఖి గావనేలా వఱతబోయెడివాని వడి దీయవలెగాక దరివాని దివియంగ దానేలా ఘనకర్మారంభునికట్లు విడవలెగాక యెసి మునక్తుని గావనేలా అనయము దుర్బలుని కన్నమిడవలెగాక తనసినవానికి దానేలా మితిలేనిపాపకర్మికి దా వలెగాక హితవెఱుగుపుణ్యుని కేలా ధృతి హీను గృప జూచి తిరువేంకటేశ్వరుడు తతి గావకుండిన దానేలా
__label__Devotional ఏటి బ్రదుకు యేటి బ్రదుకు వొక్క మాటలోనే యటమటమైన బ్రదుకు సంతకూటములే చవులయిన బ్రతుకు దొంతిభయములతోడి బ్రదుకు ముంతనీళ్ళనే మునిగేటి బ్రదుకు వంత బొరలి కడవరంలేని బ్రదుకు మనసుచంచలమే మనువయిన బ్రదుకు దినదినగండాల దీరు బ్రదుకు తనియ కాసలనె తగిలేటి బ్రదుకు వెనకముందర చూడ వెరపయిన బ్రదుకు తెగి చేదె తీపయి తినియేటి బ్రదుకు పగవారిపంచలపాలైన బ్రదుకు తగువేంకటేశ్వరు దలచని బ్రదుకు పొగకు నోపక మంట బొగిలేటి బ్రదుకు
__label__Romantic పరమ పురుషు డు గోపాలబాలు డైనాడు మురహరుడు యెదుట ముద్దుగారీ నిదివో వేదపురాణములలో విహరించే దేవుడు ఆది మూలమైనట్టి అలబ్రహ్మము శ్రీ దేవి పాలిట జెలగే నిధానము సేద దేరి యశోదకు శిశువాయ నిధివో మొక్కేటి నారదాదుల ముందరి సాకారము అక్కజపు జీవులలో అంతర్యామి గక్కన బ్రహ్మ గొడుకుగా గన్న పరమము అక్కరతో వెన్నముచ్చై యాటలాడీ నిదివో దేవతల గాచుటకు దిక్కయిన విష్ణుడు భావము లొక్కరూపైన భావతత్త్వము శ్రీ వేంకటాద్రి మీద జేరున్న యా వరదుడు కైవసమై గొల్లెతల కౌగిళ్ళ నిదివో
__label__Romantic ఇంతులకు బతులకు నెరవున్నదా సంతోసము లీడేరు సమ్మతులైతేను ముచ్చట లాడగవచ్చు మోములు చూడగవచ్చు ఇచ్చకమై మనసులు యెనసితేను పచ్చిదేర నవ్వవచ్చు పట్టి పెనగగవచ్చు కచ్చుక చుట్టరికము గలసితేను సుద్దులు చెప్పగవచ్చు చూపుల సొలయవచ్చు వొద్దకైన నేస్తము లొనరితేను ముద్దులు గునియవచ్చు మొక్కులాడగవచ్చు పోద్దు వొద్దు సరసాలు పొసగితేను వాడికలు చూపవచ్చు వలపులు చల్లవచ్చు తోడడోడ వయసులు దొరసితేను యీడుజోడై శ్రీవేంకటేశ యలమేల్మంగను కూడితివి మెచ్చవచ్చు గుణా లిట్టై యితేను
__label__Devotional ఆపన్నులపాలి దైవమాతడే గతిదక్క యే పొద్దును భజియించగ నితరుడు మరి కలడా నిరుపాధిక నిజబంధుడు నిరతి శయానందుడు కరి వరదు డితడే గాక ఘనుడధికుడు గలడా సంతత గుణ సంపన్నుడు సాధులకు బ్రసన్నుడు అంతర్యామితడే కాక అధికుడు మరి కలడా పరమాత్ముడు పరమపురుషుడు పరికింపగ గృపాలుడు తిరువేంకట విభుడే కాక దేవుడు మరి కలడా
__label__Devotional అతడేమి సేసినా మాకదే గురి మతిలో నాతడుండగా మాయలు మాకేటికి ఆసలకెల్లా గురి హరి యొక్కడేకాని వేసరక కన్నవారి వేడనోపను చేసేటిసేతకు గురి శ్రీవిభుడే కాని వాసి దప్పి హీనుల సేవలు సేయ నోపము ముచ్చటకెల్లా గురి మురహరుడే కాని చెచ్చెర నెవ్వరికైనా జెప్పనోపము నిచ్చలు మాబ్రదుకెల్లా నీలవర్ణునికే కాని రచ్చల దుష్టులతోడిరాపులకు నోపము పరము నిహమునకు పరమాత్ముడే గురి పరులకధీనమైన బాతి యేటికి సిరులకెల్లా గురి శ్రీవేంకటేశుడేకాని అరపిరికితనపుటలమట లేదు
__label__Devotional కొలువు విరిసె నిదె గోవిందుడు పొద్దువోయ వెలుపట నుక్కళాలు వేగుదాకా నుండరో యీ పొద్దుకు బోయిరారో ఇంద్రాది దేవతలు శ్రీపతి పవ్వళించెను శేషునిమీద తీపుల బ్రసాదమీరో దేవమునులకు నెల్ల వైపుగ దెల్లవారగ వత్తురుగాని పాళెలపట్టుకు బోరో బ్రహ్మరుద్రాదు లిందరు పాలసముద్రాన హరి పవ్వళించెను వేళగాదు లోనికిట్టె విచ్చేసె హరి ద్వారపాలకులు వాకిళ్ళ బదిలము సుండో గీత మొయ్యనే పాడరో కిన్నర కింపురుషులు యీతల శ్రీవేంకటేశు డెక్కెను మేడ ఘాత నెడనెడ నూడిగకాండ్లు నిలువరో రాతిరెప్పుడైనా మిమ్ము రమ్మనునో యతడు
__label__Devotional ఆతడే బ్రహ్మణ్యదైవ మాదిమూలమైనవాడు ఆతని మానుటలెల్లా నవిధిపూర్వకము యెవ్వని పేర బిలుతు రిల బుట్టిన జీవుల నవ్వుచు మాసనక్షత్రనామములను అవ్వల నెవ్వని కేశవాదినామములే రవ్వగా నాచమనాలు రచియింతురు అచ్చ మే దేవుని నారాయణనామమే గతి చచ్చేటివారికి సన్యాసమువారికి ఇచ్చ నెవ్వరి దలచి యిత్తురు పితాళ్లకు ముచ్చట నెవ్వని నామములనే సంకల్పము నారదుడు దలచేటి నామమది యెవ్వనిది గౌరి నుడిగేటి నామకథ యేడది తారకమై బ్రహ్మరుద్రతతి కెవ్వరినామము యీ రీతి శ్రీవేంకటాద్రి నెవ్వడిచ్చీ వరము
__label__Romantic బాపు బాపు మెచ్చితిమి బాలసిద్దుడా రాపుల సింగారపు రససిద్ధుడా నీరధిలో విహరించు నిజసిద్ధుడా తారి తారి మెలగే పాతాళసిద్ధుడా భారపు భూమి మోచేటి బలుసిద్ధుడా తోరపు కంబము మీది దొడ్డసిద్ధుడా మింటిపొడవై నట్టి మేటి సిద్ధుడా గెంటినతల్లి బదికించు సిద్ధుడా పెంటిరాకాసి జంపిన పెనుసిద్ధుడా దంటభూతమునెత్తురు దాగితి సిద్ధుడా మచ్చి వూళ్లు చెరిచిన మాయసిద్ధుడా రచ్చలోని ఱాతిగుఱ్ఱపు సిద్ధుడా కొచ్చన శ్రీవేంకటాద్రిగుహ సిద్దుడా అచ్చపు లోకము లేలే ఆది సిద్దుడా
__label__Devotional ఎంత భాగ్యవంతులమో యీతని బొడగంటిమి చెంతనుండి మమ్మునేలే శ్రీ విట్ఠలేశుడు తుంగభద్రా తటమున తొంటి పర బ్రహ్మము అంగవించి సాకారమై వున్నాడు సంగతితో రుక్మిణియు సత్యభామల నడుమ చెంగలించీ మహిమల శ్రీ విట్ఠలేశుడు అందపు బైడిమేడలో నాదిమూర్తియైన దేవు డందరికి బ్రత్యక్షమై యున్నాడు సందడించి గోపికా జనముల తోడుత చెంది వున్నాడిదివో శ్రీ విట్ఠలేశుడు వెలసి వనాల లోన వేద వేద్యుడైన హరి అలరి కృష్ణావతారమై యున్నాడు యెలమి శ్రీ వేంకటేశు డితడే పదారువేల చెలులతో గూడినాడు శ్రీ విట్ఠలేశుడు
__label__Devotional ఏ నోరువెట్టుక నిన్ను నేమని కావుమందును నే నిన్ను దలచినది నిమిషమూ లేదు పాయమెల్ల ససారముపాలే పడితి గాని చేయార నీసేవ నే జేసుట లేదు కాయమెల్ల కాంతలకే కడుశేషమాయగాని నీ యవసరములందు నే నొదుగలేదు చిత్తము ఆసల పాలే సేసి బదికితి గాని హత్తి నిన్ను ధ్యానము సేయగలేదు సత్తెపు నా నాలుకెల్ల చవుల కమ్మితి గాని మత్తిలి నీ కీర్తనము మరపుటా లేదు పుట్టుగెల్లా నజ్ఞానముపొంతనే వుంటి గాని వొట్టి నీవిజ్ఞానము నొల్లనైతిని యెట్టు నన్ను మన్నించితి విందుకే పో వెరగయ్యీ నెట్టన శ్రీవేంకటేశ నిన్నడుగా లేదు
__label__Romantic తప్పు లెంచ నే నిన్ను దరుణీ యిప్పుడే చెప్పితి జుమ్మీ యింతిరో నీకు గంద మిచ్చి రావే చెలి కాంతునికి నింద లేమి వచ్చునో నే నోపనమ్మా అందియ్యవే విడెము నీ వాతనికి నీ పతి చెంది తమ్మ వెట్టితే నేమందువో నీవు కమ్మి వేళ చూచి రావే కలికీ నెమ్మి నాతో నవ్వు నేమో నే నోపనమ్మా రమ్మని పిలువవే దూరక చేయివట్టి అమ్మరో మేను సోకు నేమందువో నీవు ఆముక యెదురుకోవే అదె వచ్చీని నీమారు న న్నంటునేమో నే నోపనమ్మా దోమటి శ్రీవేంకటేశుతో గూడి రావే ఆమఱగున నుండి యేమందువో నీవు
__label__Romantic దిమ్మరిమాట లాడీనే తిమ్మరాయడు కొమ్మని వరము లిచ్చీ గొండలరాయడు గద్దెమీద నల్లవాడే కంటిరటే చెలులాల పొద్దొక సింగారాల భోగరాయడు యిద్దరు సతులమీదా నిమ్ముల జేతులు చాచి సుద్దులు చెప్పీగదే సుగుడరాయడు నిక్కిచూచీ నేటికో నెలత లదేమనరే చక్కనిమోవినవ్వులజాణరాయడు వెక్కసపు రాజసాన విఱ్ఱవీగీ గొలువులో చెక్కుల చెమటతోడ చెలువరాయడు మెండగు కళల మేని మెఱుగులు చల్లీని నిండు సరసముల కోనేటిరాయడు దండిగా నురము మీది తరుణికాగిట వాడే వెండి పైడి మేడలో శ్రీవేంకటరాయడు
__label__Devotional అరు దరుదు నీమహి మతిమానుషము చూడ పురుషోత్తమను దివ్యపుర జగన్నాథా పసుల గాచే దేడ బ్రహ్మ నుతియించు టేడ సిసువౌ టేడ నాలుగుచేత లేడ కొసరి వేలనే యేడ కొండగొడగెత్తు టేడ వసమా నిన్ను బొగడ వరజగన్నాథా జనవేష మేడ పారిజాతము దెచ్చిన దేడ తనివెన్న ముచ్చి మేడ దైవికమేడ పని బండిబోయిడేడ బాణుని నరకు టేడ విన గత నీమహిమ విష్ణు జగన్నాథా కమ్మి రోల గట్టు టేడ గరుడవాహన మేడ దొమ్మి భద్రసుభద్రుల తోబుట్టు వేడ చిమ్ముల నిలగిరిని శ్రీవేంకటాద్రిమీదనుమ్మడి నిరవుకొంటివో జగన్నాథా
__label__Romantic పలుమరు వుట్లపండుగను చిలుక చిడుక్కని చిందగను ఊళ్ళ వీధుల వుట్లు కృష్ణుడు తాళ్ళు దెగిపడ దన్నుచును పెళ్లు కఠిల్లు పెఠిల్లు చిఠిల్లని పెళ్ళుగ మ్రెసె పెనురవము బంగారు బిందెల బాలు బెరుగులు ముంగిట నెగయుచు మోదగను కంగు కళింగు కఠింగు ఖణింగని రంగుమీరు పెనురవములై నిగ్గుగ వేంకటనిలయుడుట్టిపా లగ్గలిక బగుట నడువగను భగ్గు భగిల్ల ని పరమామృతములు గుగ్గిలి పదనుగ గురియగను
__label__Devotional అమరాంగన లదె యాడేరు ప్రమదంబున నదె పాడేరు గరుడవాహనుడు కనకరథముపై యిరువుగ వీధుల నేగీని సురలును మునులును సొంపుగ మోకులు తెరలిచి తెరలిచి తీసేరు యిలధరుడదివో యింద్రరథముపై కెలయుచు దిక్కులు గెలిచీని బలు శేషాదులు బ్రహ్మశివాదులు చెలగి సేవలటు సేసేరు అలమేల్మంగతో నటు శ్రీవేంకట నిలయు డరదమున నెగడీని నలుగడ ముక్తులు నారాదాదులును పొలుపు మిగుల గడు బొగడేరు
__label__Romantic నేరుతువయ్యా నేరుపులు పోరచిపొందులె బోగములు నలుగడ సెలవుల నవ్వు లివి వలచినసతులకు వాడికలు తలచినయప్పుడె తగులములు పెలుచగునీతో పెనగులాటలు పరమమైననీపలుకు లివి మరిగినవారికి మర్మములు దొరకినయప్పుడె దోమటులు పరగ నిండుకొనుపలు చూపరలు వీడెపునీమోవివిందు లివి కూడినమాకును కోరికలు యీడుగ శ్రీవేంకటేశ్వరుడా వేడుకరతు లివి వెల్లావిరులు
__label__Romantic కొలువు సేయించుకొనే గోవిందరాజా అలరి వోరుచుకొంటే నందమయ్యా చిగురుమోవులవారు చేరి నీతో మాటాడితే వొగరువేయకుండునా వొకకొంతైనా వెగటున విని నీవు వెంగెములు సేసుకొనేవు నగవు సేసుకొనేదే నయమయ్యా కలువకన్నులవారు కప్పి నిన్ను జూచితేను చలువ గాకుండునా జవ్వనానకు లలి నీవందుకును చలములు రేచుకొనేవు పులకించి మెచ్చేదీ బుద్దియౌనయ్యా జక్కవచన్నులవారు సరిగాగిలించుకొంటే ముక్కులు సోకకుండునా ముంచి వురము యిక్కువ శ్రీవేంకటేశ యిందుకుగా నలసేవు చొక్కుచు సంతసించేదే జోకౌనయ్యా
__label__Devotional నీకు సరి లే రీనిఖిలలోకములలో కాకాసురుని నట్ల గాచితివి నీవు హరి పరమపురుషా యచ్చుతానంతా కరివరద మురహరా కరుణానిధీ ధర యాకసము బలి తలయు మూ డడుగులను పరగ గైకొన్నయట్టి బలువుడవు నీవు మాధవా భూధవా మధుసూదనా కృష్ణ శ్రీధరా శ్రీపతీ శ్రీనివాస శోధించి జలధులు చొచ్చి చదువులు దెచ్చి ఆ ధాత కిచ్చితివి అధికుడవు నీవు వామన కేశవ వాసుదేవ ముకుంద రామ గోవింద చక్రకరాంబుజా ఆ మహిమ శ్రీ వేంకటాద్రిమీదట నెక్కి కామితఫలముల నిచ్చు ఘనుడవు నీవు
__label__Devotional అల్లనాడే యిదెరగ మైతిమి గాని యిల్లిదె దేవుని కృప యీడ నున్నది సుండి చేరువవో మోక్షము శ్రీహరిభక్తికిని ధారుణి గర్మమునకే దవ్వుగాని యీరీతి నింద్రియముల నించుకంతే దాటిన దూరముగాదు జ్ఞానపుతోవ వున్నది సుండి ధర జేతిది వైకుంఠ మతని దాస్యమునకు పరధర్మముల కగపడదు గాని అరుదైన యాసల ఆయము వొడిచితేనే అరసి యాకంతగుండా నందవచ్చు జుండి తలపులో దక్కె ముక్తి తగు శరణాగతికి శిలుగు బుణ్యములకు జిక్కదుగాని తెలిసి శ్రీవేంకటేశు తిరుమంత్రము నాలికె బలికినాడనే దివ్యపద మబ్బు జుండి
__label__Devotional అక్కలాల చూడుడందరును నిక్కి వారవట్టీ నేడు గృష్ణుడు ఆనవాలవుట్టి అడుకులవుట్టి పానకపుటుట్టి బలిమినే ఆనుక కోలల నందియంది కొట్టి తేనెవుట్టి గొట్టీ దేవకీసుతుడు పెరుగువుట్టి మంచి పేరిన నేతివుట్టి సరివెన్నవుట్టి చక్కెరవుట్టి వెరవుతో గొట్టి వెస బాలులతో పొరుగువుట్టి గొట్టీ పొంచి రాముడు మక్కువ నలమేలుమంగ గూడి నేడు చొక్కి శ్రీవేంకటేశుడు వీధుల నిక్కి వుట్లెల్లా నిండా గొట్టి వుట్టిచక్కిలాలు గొట్టీ జగతీశుడు
__label__Devotional వీడివో కొలువున్నాడు విట్ఠలేశుడు మూడు మూర్తుల తేజపు మూల మీతడు పంతముతో పాండవపక్షపాతి యీతడు వింతలేని విదురునివిందు యీతడు మంతు కెక్కిన ద్రౌపదీ మాన రక్షకుడీతడు చెంతనే వుద్ధపు పాలి చింతామణి యీతడు మంద గొల్లెత లకెల్లా మంగళసూత్ర మీతడు కందువ నక్రూరుని భాగ్యం బీతడు నంద గోప యశోదల నవ నిధాన మీతడు అందపు రుక్మిణీ మనోహరు డీతడు దేవకీ వసుదేవుల దివ్యపద వీతడు భావింప నందరి పర బ్రహ్మ మీతడు కైవశమై దాసులకు కల్ప వృక్ష మీతడు శ్రీ వేంకటాద్రి మీదిశ్రీ పతి యీతడు
__label__Devotional ఎరుగుదు రిందరు నెఱిగీనెఱగరు హరి దానే నిజపరమాతుమని నలినాసను డెఱుగు నారదు డెఱుగు కొలది శివు డెఱుగు గుహు డెఱుగు యిల గపిలు డెఱుగు నింతా మను వెఱుగు తలప విష్ణుడే పరతత్వమని బెరసి ప్రహ్లదుడు భీష్ముడు జనకుడు గురుతుక బలియ శుకుడు గాలుడు వరుస నెఱుగుదురు వడి రహస్యముగ హరి యితడే పరమాత్ముడని తెలియదగిన దిది తెలియరాని దిది తెలిసినాను మది దెలియ దిది యిల నిందరు దెలిసి రిదే పరమమని కలవెల్ల దెలిపె వేంకటరాయుడు
__label__Devotional కలిగె మాకిదె కైవల్యసారము ఫలించె నాడెద బాడెద నేను నీ పాద తీర్థము నీరజ భవుని పై పై కమండల పానీయము చేపట్టి శంభుని చిరు జడలలో దీపించు గంగా తీర్థరాజము ఘన నీ నామమె గౌరి నాలికపై పనిగొన్న మంత్రపాఠము అనుగువాణికి నాదిచదువుల ఔనచే మొదలి బీజాక్షరము శ్రీ వేంకటేశ్వర చేరి నీ దాసుల సేవ నా పాలిటి జీవనము ఆవిటించి శరణాగతులకును త్రోవయైన దిదె దోషహరము
__label__Romantic పడతులాల సోబాన బాడరమ్మా అడరి పెండ్లాడీని అహోబళేశుడు యెదురు గొండలమీద యిందిరా దానుగూచుండి మదనకళలు రేగ మాటలాడి పదిలపు జూపులనే బాసికము గట్టుక అదివో పెండ్లాడీ నహోబలేశుడు కను సన్నల మెల్లనె కాగిటికి జేరి చేరి చెనకుల నవ్వులనే సేసలు చల్లి వెనుకొని మోవులను విందులు వెట్టుకొంటాను అనిశము బెండ్లాడీ నహోబళేశుడు సందడింపు వేడుకల సమరతులను గూడి కందున పెండ్లి పీటైన గద్దె మీదను అందమైన శ్రీవేంకటాద్రి గరుడాద్రిని అందుకొని పెండ్లాడీ నహోబళేశుడు
__label__Romantic నీవెఱగవా చెలియ నెరజాణ విన్నిటాను వావిరి నే జెప్పనేల వలపుజాడ లివి వినయము గలిగితే వేడుకలు సమకూరు మనసెనసితేను ప్రేమము వుట్టును ననుపు గలిగితేను నాటుకొను మోహము వనితకు బతికిని వలపురజాడ లివి వోరుపు గలిగితేనే వొనరు జుట్టరికాలు నేరుపే కలిగితేను నేస్తమీడేరు కూరిమి గలిగితేను కొనసాగు భోగములు వారక యెవ్పరికైనా వలపుజాడ లివి యిచ్చకము గలిగితే నింపులెల్లా నిండుకొను ముచ్చట లొనరితేను ముదమలరు యిచ్చట శ్రీవేంకటేశు డేలె నిన్ను నింతలోనె వచ్చి యిదె వున్నాడు మీవలపుజాడ లివి
__label__Devotional పట్టినదెల్లా బ్రహ్మము దట్టపుజడునికి దైవంబేలా ఘనయాచకునకు కనకమే బ్రహ్మము తనువే బ్రహ్మము తరువలికి యెనయ గాముకున కింతులే బ్రహ్మము తనలో వెలిగేటి తత్వం బేలా ఆకటివారికి నన్నమే బ్రహ్మము లోకమే బ్రహ్మము లోలునికి కైకొని కర్మికి కాలమే బ్రహ్మము శ్రీకాంతునిపై జింతది యేలా భువి సంసారికి పుత్రులె బ్రహ్మము నవ మిందరి కిది నడచేది యివలను శ్రీవేంకటేశు దాసులకు భవ మతనికృపే బ్రహ్మము
__label__Devotional విడువవో మాయా విష్ణువధీనము వొడలిది నీ కెందు నునికే లేదు శ్రీపతినామము చేకొనే నాలుక యే పాపములకు నెడలేదు దాపగు గోవిందు దలచిన మనసిది కోపముల కిరవుకొన నెడలేదు నెలవుగ హరికథ నిండెను వీనుల కలిదోషము లిక్కడ లేవు అలరిన జన్మం బచ్యుతు శరణని నిలిచె దుఃఖముల నివారణము శ్రీవేంకటపతి జేరె నాత్మ యిది భావవికారము పని లేదు దైవాధీనము తత్త్వవిచారము వేవేలు కర్మపువిధులే లేవు
__label__Romantic బలవంతుడితనిబంట్లమై బ్రతుకుదుము కిలకిలనవ్వీ సుగ్రీవనరసింహుడు దేవదేవు డితడు తేజోరాశి యితడు భావించ నలవిగానిబహ్మ మీతడు శ్రీవల్లభు డితడు జీవరక్షకు డితడు కేవలమయిన సుగ్రీవనరసింహుడు పరమాత్ముడితడు భయహరు డితడు నిరుపమగుణముల నిత్యు డితడు వరదు డితడు సర్వవంద్యుడు నీతడు గిరిగుహలోనిసుగ్రీవనరసింహుడు కాలరూపు డితడు కరుణానిధి ఇతడు మేలిమిజగత్తులకు మేటి యీతడు మూలమై శ్రీవేంకటేశై లనిలయు డితడు కీలక మిన్నిటికి సుగ్రీవనరసింహుడు
__label__Devotional చెల్లె నీచేతలు నీకే చేరి మేడెగుడిదిన్న నల్లదె కంటిమి నిన్ను హనుమంతురాయ జంగ చాచినట్టి నీ సంగడి పాదములు చెంగలించి యెత్తిన నీ శ్రీహస్తము ముంగలి బిడికిలించి మొలజేర్చినచేయి అంగమాయ నీ సొబగు హనుమంతరాయ పెరిగినవాలము పెద్దైన పిరుదును అరిగి జలధి దాటే యాయితమును సిరుల బంగారు కాసె చెలగిన సింగారము అరుదాయ నీవునికి హనుమంతరాయ స్వామి కార్యపు జింత జానికి సేమపువార్త దీమసాన మగుడి యేతెంచిన చేత రామ నామ జపముతో రతి శ్రీ వేంకటపతికా మేటి బంటవైతివి హనుమంతరాయ
__label__Devotional మంగళము గోవిందునకు జయమంగళము గరుడధ్వజునకును మంగళము సర్వాత్మకునకు ధర్మస్వరూపునకూ జయజయ ఆదికినినాదైన దేవున కచ్యుతున కంభోజనాభునకాదికూర్మంబైన జగదాధారమూర్తికిని వేదరక్షకునకును సంతతవేదమార్గవిహారునకు బలిభేదికిని సామాదిగానప్రియవిహారునకు హరికి బరమేశ్వరునకును శ్రీధరునకును గాలాంతకునకును పరమపురుషోత్తమునకును బహుబంధదూరునకు సురమునిస్తోత్రునకు దేవాసురగణశ్రేష్టునకు కరుణాకరునకును గాత్యాయనీ నుతకలితనామునకు పంకజాసనవరదునకు భవపంకవిచ్ఛేదునకు భవునకు శంకరున కవ్యక్తునకు నాశ్చర్యరూపునకు వేంకటాచలవల్లభునకును విశ్వమూర్తికి నీశ్వరునకును పంకజాకుచకుంభకుంకుమపంకలోలునకు
__label__Devotional ఎవ్వరు గుర్తలు గారు యిందిరానాథుడే కర్త నివ్వటి ల్లాతనివారై నేమము దప్పకురో కర్మమే కర్తయైతే కడకు మోక్షము లేదు అర్మిలి జీవుడు గర్తయైతే బుట్టుగే లేదు మర్మపుమాయ గర్తఅయితే మరి విజ్ఞానమే లేదు నిర్మితము హరి దింతే నిజమిదెఱగరో ప్రపంచమే కర్తయైతే పాపపుణ్యములు లేవు వుపమ మనసు గర్తైఉంటే నాచార మే లేదు కపటపు దేహములే కర్తలయితే చావు లేదు నెపము శ్రీహరి దింతే నేరిచి బ్రదుకరో పలుశ్రుతులు గర్తలై పరగితే మేర లేదు అల బట్టబయలు గర్తైతే నాధారము లేదు యెలమి నిందరికి గర్త యిదివో శ్రీవేంకటాద్రి నిలయపుహరి యింతే నేడే కొలువరో
__label__Devotional వీడె వీడె కూచున్నాడు వేడుకతో గద్దెమీద వాడి ప్రతాపము తోడి వరదానసింహము అరయ బ్రహ్లాదుని ఆపదోద్ధారసింహము గిరివై యిందిరకును క్రీడాసింహము నిరతి సురల భయనివారణసింహము సరి హిరణ్యకసిపు సంహారసింహము ఇట్టె విశ్వమునకు నేలికైన సింహము గట్టిగ శరణాగతుల గాచే సింహము దిట్టయై వేదాలలోని తెరవేటసింహము నెట్టుకొనిన దురితనివారణసింహము అంచల మూడుమూర్తుల కాధారమైన సింహము పంచల మునుల భాగ్యఫలసింహము పొంచి శ్రీవేంకటాద్రికి భూషణమైన సింహము చెంచుల అహోబలపు శ్రీనారసింహము
__label__Devotional పరమాత్ముడవు నీవు పరతంత్రుడ నేను హరి నీవు సర్వజ్ఞుడవు జ్ఞానము దెల్పవే సంతతము సర్వలోకసాక్షివి నీవు గనక యెంతనే నెఱుగకున్నా నెఱిగింపవే యింతటా నింద్రియముల నేలేవాడవు గనక చెంతనే లోలుడనైనా చేరి బుద్ధి చెప్పవే జడియని బంధమోచనుడవు నీవు నే విడువకున్నా మమత విడిపించవే తడయక నీవే సూత్రధారివి గనక నే నడుమ దెరువు దప్పినా దప్ప నీకువే ఆని విశ్వలోచనుడ వైనాడవు గనక నే గానని యర్థము లెల్లా గనిపించవే జానుగ శ్రీవేంకటేశ జగత్కుటుంబివి గనక నానావిధములను నన్నేలి పోషించవే
__label__Romantic వెఱగే మనకు వెడమంకు దనకు యెఱుకా మఱవునాయ నేమిసేతమే చిత్తజు డొక్క డెఱుడు శివుడోక్కడే యెఱుగు ఇత్తల జెలియమనసెట్టుగనేమే మొత్తపుమోనముతోడ మొక్కినా నూరకున్నది హత్తి తరవాతిమాట లవి యేమాడుదమే ఱట్టు గోవి లెఱుంగు మీఱగ రాముడే యెఱుగు ఇట్టె యీ చెలిపలు కెట్టు వినేమే గుట్టువిడిచి నవ్వినా గుణము చెప్పకున్నది కట్టగడపట బతి కన్న దేకానుపే చందురు డోక్క డెఱుగు సరి జకోర మెఱుగు పొంది చేరి మోముకళ పొగడేదెట్టే అందపు శ్రీవేంకటేశు డండకే విచ్చేసి కూడె ఇందరము జెలిసిగ్గు లెట్టు వెళ్లవేతమే
__label__Devotional జీవునికి నిటు బుద్ధి చెప్పవయ్యా హరి నీవు కావక పోరాదు మాకు గల యంతర్యామివి పైపై నెదురుకట్ల బంచదార వుండగాను చేపట్టి యడిగి తెచ్చి చేదు దిన్నట్లు పూపలైన చేతిలోనే పుణ్యములు వుండగాను పాపములు చవియంటా బట్టబొయ్యీ జీవుడు యింటిలోనే నవరత్నా లెన్నియైనా నుండగాను కంటగించి గాజుబూస గట్టుకొన్నట్లు వెంటనే హరినామాలు వేయివేలై వుండగా జంట నితరమంత్రాలు జపియించీ జీవుడు చేసుకొన్న యిల్లాలు చేరువనే వుండగాను వేసరక వెలయాలి వెతకినట్లు మేసుల శ్రీవేంకటేశ మీదాస్యమే వుండగా వాసి బరుల గొలువనే వడి గోరీ జీవుడు
__label__Devotional చిత్తాన బెట్టకు మీమాట శ్రీరమణ మరవకు హత్తి నిన్నే మెరుగుదు నజ్ఞాని నేను నెలకొని నాలోన నీవున్నాడవు గనక తలచకున్నా నిన్ను దలచిన వాడనే యెలమి నందరి నీవే యేలినవాడవు గనక కొలువకున్నా నిన్ను గొలిచినవాడనే నెక్కొని ఆకసమెల్లా నీపాదమే కనక మొక్కకున్నా నేను నీకు మొక్కినవాడనే నిక్కి నానాక్షరములు నీపేరులే కనక పెక్కులుగా బిలువకున్నా బిలిచినవాడనే వోజ నారుగమలాల నున్నాడవు గనక పూజించకున్నా నిన్ను బూజించినవాడనే తేజపు శ్రీవేంకటేశ దేవ నీవే గతిగాన సాజాన నే మఱచినా శరణన్న వాడనే
__label__Devotional ఎన్నడు విజ్ఞానమిక నాకు విన్నపమిదె శ్రీవేంకటనాథా పాసిన బాయపు బంధములు ఆస దేహమున్నన్నాళ్ళు కోసిన దొలగవు కోరికలు గాసిలి చిత్తముగలిగినన్నాళ్ళు కొచ్చిన గొరయవు కోపములు గచ్చులగుణములుగలనాళ్ళు తచ్చిన దలగవు తహతహలు రచ్చల విషయపురతులన్నాళ్లు వొకటికొకటికిని వొడబడవు అకట శ్రీవేంకటాధిపుడ సకలము నీవే శరణంటే యిక వికటములణగెను వేడుకనాళ్ళు
__label__Devotional వారిధి శయన వో వటపత్ర పరియంక గారవాన మేలుకొని కన్నులు దెఠవవే ఘన యోగి హృదయపు కమలాలు వికసించె వొనర విజ్ఞాన సూర్యోదయమాయ మును జీవ పరమాత్మముల జక్కవలు గూసె వనజాక్ష మేలుకొని వాకిలి దెరవవే కలుషముల నేటి చీకట్లెల్ల బెడబాసె నలువంక వేద కీరనాదము మ్రోసె అలరి యితర ధర్మాల నేటి చుక్కలు మాసె జలజాక్ష మేలుకొని సతి మోము చూడవే కపట రాక్షస నేత్ర కలు హారములు మోడ్చె యిపుడే సుకర్మముల యెండలు గాసె అపురూప శ్రీ వేంకటాద్రీశ మేలుకొని నిపుణుడ యిందిరయు నీవు మమ్ము గావనవే
__label__Devotional శిర సెత్తగదవయ్య శ్రీనారసింహ నీ సిరులెల్లా నేనే కానా శ్రీనారసింహ చెలుల నంపితివేల శ్రీనారసింహ నాకు సెలవుల నవ్వు వచ్చె శ్రీనారసింహ చెలువపు నిన్ను జూచి శ్రీనారసింహ నీపై చిలికితి మోహమెల్ల శ్రీనారసింహ చిత్తాన నిన్ను దలచి శ్రీనారసింహ నే చిత్తరు పతిమ నైతి శ్రీనారసింహ చిత్తవాన చెమటల శ్రీనారసింహ యేల చిత్తిణిగుణము నీకు శ్రీనారసింహ శ్రీసతి నీ తొడ యెక్కె శ్రీనారసింహ నీవు సేసవెట్టితి వాపెపై శ్రీనారసింహ చేసన్న శ్రీవేంకటాద్రి శ్రీనారసింహ యింత సేసినన్ను గూడితివి శ్రీనారసింహ
__label__Devotional ఎందును బోరాదీ సంసారము కందువ నీ మాయ గడవగ వశమా కలిమే చిత్త వికార హేతు ఎది అలర లేమి దైన్య హేతువు పలు లంపటములు బంధ హేతువులు తలగిన నడవదు తనుపోషణము మదవికార మిదె మహిత యౌవనము తుద వార్ధకమే దురంతము యిదె యర్థార్జన యాతాయాతన అదియు మానితే నాకలి ఘనము యెన్ని గడియించే వెన్నిట ముంచే విన్నిట శ్రీ వేంకటేశ్వరుడ అన్నిట నంతర్యామివి నీవే కన్ను దనియ నను గావగదే
__label__Romantic ఈదేవదేవునికి నిందిరారమణునికి సాదించినటువలె సర్వమూ నమరే అడరి రామునికి బట్టాభిషేకమైనట్టు కడలేని పన్నీటికా నమరెను పొడవై యందె సురలు పుష్పవృష్టి నించినట్టు కడు గడు గర్పూరకా పమరెను పాలజలధిపై నీలిపట్టు నిండా గప్పినట్టు కాళిమతోడ పులుగుకా పమరెను కేలినందు పసిడితీగెలు నిండ బాకినట్టు సోలి బెట్టినటువంటి సొమ్ములు నమరెను చంచుల శ్రీవేంకటేశు జంట పెన బెట్టినట్టు యెంచ నలమేలుమంగ యెద నమరె అంచెల జవ్వనవనా లట్టే వికసించినటు పొంచి ఇద్దరిమేనుల పువ్వుదండ లమరెను
__label__Devotional ఇంతటిదైవమవు మాకు నిటు నీవు గలుగగ యెంతవారమో భాగ్య మేమిచెప్పే దికను తలకొని వొకకొంతధనము గనినవాడు వెలలేనిగర్వముతో విఱ్ఱవీగీని బలువుతో వొకరాజు బట్టి కొలిచినవాడు సలిగెతో నాకెవ్వరురి యనీని వింతగా నొకపరుసవేది చేతగలవాడు యెంతవారి గైకోడు యెక్కువడంటాను పొంత నొకమంత్రము పంపుసేయించుకొనేవాడు అంతటికి గురుడంటానని మురిసీని యెగువ నొకదుర్గము నెక్కుక యేలేవాడు పగవారి గైకొనక బలువయ్యీని అగపడి శ్రీవేంకటాద్రిమీదనున్న నిన్ను దగ నమ్మినట్టివాడ ధన్యుడ నేను
__label__Romantic ఎంత గారవించేవు యేమిబాతి నే నీకు దొంతరబత్తి సేయగ దొరనైతిని భావించి చూచితే దొల్లి పడచుదానను నేను నీవు మన్నించి యేలాగా నెలత నైతి వావి దెలుసుకొంటేను వదినమాత్రము నేను దేవుల జేసుకొనగ దిట్ట నైతిని గట్టిగా విచారించితే కడుముద్దరాల నేను నెట్టన బుద్దిచెప్పగా నేర్పరినైతి చుట్టరిక మెంచితే మెచ్చుగ మరదల నేను పట్టముగట్టగ నింతప్రౌఢనైతి చెంగట బాలజలధి సేరి నీవురముననంగవించగా నలమేల్మంగనై తిని రంగగు శ్రీ వేంకటేశ రతి గూడే మేనదాన ముంగిటినీకృపచేత మోహవతి నైతి
__label__Romantic వాడివో కంటిరటరే వన్నెలవాడు పైడి మోలముకటారుపరుజులవాడు పెద్ద కిరీటము వాడు పీతాంబరమువాడు వొద్దిక గౌస్తుభ మణివురము వాడు ముద్దుల మొగమువాడు ముత్తేల నామమువాడు అద్దిగో శంఖచక్రాల హస్తాలవాడు అందిన కటిహస్తము నభయహస్తమువాడు అందెల గజ్జల బాదాల మరువాడు కుందణంపు యీ మకరకుండలంబులవాడు కందువ బాహుపురుల కడియాలవాడు నగవుజూపులవాడు నాభికమలమువాడు మొగపుల మొలనూళ్ళ మొలవాడు చిగురుమోము వాడు శ్రీ వేంకటేశుడు తగు నలమేలుమంగ తాళిమెడవాడు
__label__Devotional మేదిని జీవులగావ మేలుకోవయ్యా నీదయే మాకెల్ల రక్ష నిద్ర మేలుకోవయ్యా తగుగోపికల కన్నుదామరలు వికసించె మిగుల సూర్యనేత్రుడ మేలుకోవయ్యా తెగువ రాక్షసులనే తిమిరము విరియగ నెగడిన పరంజ్యోతి నిద్ర మేలుకోవయ్యా ఘనదురితపు నల్లగలువలు వికసించె మినుకు శశివర్ణుడ మేలుకోవయ్యా పనివడి వేదాలనే పక్షులెల్లా బలుకగ జనక యాశ్రితపారిజాత మేలుకోవయ్య వరలక్ష్మికుచచక్రవాకము లొండొంటి రాయ మెరయు దోషారహిత మేలుకోవయ్యా పొరసి నీవు నిత్యభోగములు భోగించ నిరతి శ్రీవేంకటేశ నేడు మేలుకోవయ్యా
__label__Devotional పాపము పాపము ప్రజలా లా పైపై నిటువలె బలుకకురో హరియందు బుట్టినజుడును శివుడును హరితో సరి వీరనుటెట్లూ పొరి గొండలందు బుట్టిన శిలలివి వరుస బెట్టితే సరియౌనా యిందిరాధిపుని విలగల సిరులివి అంది మరొకరివి అనుటెట్లు కొందరము యేరుగుడిచి కాలువల బొంది పొగడితే బొసగీనా శ్రీవేంకటపతి సేవకులకు సరి ఆవల మరి కలరనుటెట్లు కావించిన యల కామధేనువులకేవి యూరబసు లీడవునా
__label__Devotional వెడవిచారాలు వద్దు విష్ణు డితడే యెడయని వరము లిచ్చీ నీ దేవుడే మున్ను బలభద్రునికి మూర్తియై నిల్చినవాడు సన్నిదై మునులచే బూజ గొన్నవాడు చెన్నుమీరు శేషాద్రిశిఖరమై యున్నవాడు యిన్నిటి కెక్కుడైనవాడీ దేవుడే చదువులలో జెప్పి స్వయంవ్యక్తమైనవాడు కదిసి గుహునీసేవ గైకొన్నవాడు వెదకగా సురలకు విశ్వరూపై యున్నవాడు యెదుట గానగవచ్చీ నీ దేవుడే తొండమాంజక్రవర్తితో మాటలాడినవాడు నిండుకొని పెద్దలకు నిధైనవాడు అండనే శ్రీవేంకటేశు డలమేలుమంగతోడ యెండనీడకన్నులవాడీ దేవుడే
__label__Romantic కానీరా వోరి కానీరా కానీరా అట్టె కానీరా నేడు విందు నే జెప్పగ వెనకతీసేవు కందువ నీగుట్టు కంటిరా నేను రాయడించి నిన్ను రతికి బిలిచి చేయి చాచినాను చిక్కవు నీవు నావాడవై కూడి నవ్వే వాపెతోడ శ్రీ వేంకటేశ్వర చెల్లుర నీకు
__label__Romantic శోభనమే శోభనమే వైభవముల పావనమూర్తికి అరుదుగ మును నరకాసురుడు సిరులతో జెరలుదెచ్చిన సతుల పరువపు వయసుల బదారువేలను సొరిది బెండ్లాడిన సుముఖునికి చెందిన వేడుక శిశుపాలుడు అంది పెండ్లాడగ నవగ ళించి విందువలెనె తా విచ్చేసి రుకుమిణి సందడి బెండ్లాడిన సరసునికి దేవదానవులు ధీరతను దావతిపడి వార్ధి దరువగను శ్రీ వనితామణి జెలగి పెండ్లాడిన శ్రీ వేంకటగిరి శ్రీ నిధికి
__label__Devotional ఎంతగాలమొకదా యీ దేహధారణము చింతాపరంపరల జిక్కువడవలనె పడిగొన్న మోహంబువలల దగులైకదా కడలేని గర్భనరకము లీదవలనె నడిమిసుఖములచేత ననుపుసేయగగదా తొడరి హేయపుదిడ్డి దూరాడవలనె పాపపుంజములచే బట్టువడగాగదా ఆపదల తోడిదేహము మోవవలనె చూపులకులోనైన సుఖము గానక కదా దీపనభ్రాంతిచే దిరిగాడవలనె హితుడైన తిరువేంకటేశు గొలువకకదా పత్రిలేని నరకకూపమున బడవలనె అతనికరుణారసంబబ్బ కుండగగదా బతిమాలి నలుగడల బారాడవలనె
__label__Devotional హరిహరి నీమహిమ లనంతములు విరతి జీవులకెల్ల నేరుపులై వున్నవి యెందరు భోగించినదో యీబ్రహ్మాండము దొల్లి అందరికి దమతమదై వుండును కందువ నెవ్వరెవ్వరి కాణాచి యైనదో భూమి సందడించీ బంటలను సకలసస్యములు చుట్టుక యందరికిని సొమ్మయినదో కాలము అట్టె అందరి ఆయుష్యమై యున్నది గట్టిగా నెవ్వరెవ్వరి కంచము కూడో యీమాయ దట్టపు సంసారముల ధర్మములై యున్నవి ముంచి యందరికై నాను మోపులై వుండీ కర్మము పంచు కందరికి దమ పనిపాటలై పంచుక శ్రీవేంకటేశ వారివారి బ్రదుకులు నించి నీవే యైతివి నిధినిధానమవై
__label__Devotional అయమేవ అయమేవ ఆదిపురుషో జయకరం తమహం శరణం భజామి అయమేవ ఖలు పురా అవనీధరస్తు సో ప్యయమేవ వట దళాగ్రాధి శయనః అయమేవ దశవిధైరవతారరూపైశ్చ నయమార్గ భువి రక్షణం కరోతి అయమేవ సతతం శ్రియః పతిర్దేవేషు అయమేవ దుష్ట దైత్యాంతకస్తు అయమేవ సకల భూతాంతరేష్వాక్రమ్య ప్రియ భక్త పోషణం ప్రీత్యా తోతి అయమేవ శ్రీ వేంకటాద్రౌ విరాజతే అయమేవ వరదోపి యాచకానాం అయమేవ వేద వేదాంతైశ్చ సూచితో వ్యయమేవ వైకుంఠాధీశ్వరస్తు
__label__Devotional నీ చేతలోవారము నీవారము యేచి నీకే చేత మొక్కే మిదియే మావ్రతము ఇన్నిటా బూర్ణుడవు నీ వెరగని యర్థమేది విన్నపము నే జేసే విధమేది మన్నించిన నీమన్ననే మహిమలో మాబ్రదుకెల్ల వున్నతి మీదాసిననే దొక్కటే మావ్రతము ఘనదేవుడవు నీకు గడమలు మరియేవి గొనకొని నే నిన్ను గొసరేదేమి పొనుగక యేలితివి పుట్టిన మాపుట్టుగెల్ల ననిచి నిన్ను నమ్మిన నమ్మికే మావ్రతము శ్రీవేంకటేశుడ నీవు చి త్తగించనిది యేది భావించి నే బొందని భాగ్య మేది యేవల మాపరభారా లింతయు నీకెక్కినది ఆవటించి నే నీశరణన్నదే మావ్రతము
__label__Romantic సతులాల చూడరే శ్రావణబహుళాష్టమి గతలాయ నడురేయి గలిగె శ్రీకృష్ణుడు పుట్టేయపుడే చతుర్భుజాలు శంఖుచక్రాలు యెట్టు ధరియించెనే యీ కృష్ణుడు అట్టె కిరీటము నాభరణాలు ధరించి యెట్ట నెదుట నున్నాడు యీ కృష్ణుడు వచ్చి బ్రహ్మయు రుద్రుడు వాకిట నుతించగాను యిచ్చగించి వినుచున్నా డీకృష్ణుడు ముచ్చటాడీ దేవకితో ముంచి వసుదేవునితో హెచ్చినమహిమలతో యీ కృష్ణుడు కొద దీర మరి నందగోపునకు యశోదకు ఇదిగో తా బిడ్డడాయ నీకృష్ణుడు అదన శ్రీవేంకటేశుడై యలమేల్మంగగూడి యెదుటనే నిలుచున్నా డీకృష్ణుడు
__label__Romantic శిష్టులను మన్నించే శిశు వీతడు దుష్టుల నణచి భూమి దుదకెక్కు నీతడు దేవకీదేవివసుదేవులకు జనియ్యించే భావించ గృష్టుడు పరబ్రహ్మము నేడు శ్రావణ బహుళాష్టమి సమకూడె నడురేయి యావేళ రోహిణి యిన్నిటను మంచిది గండముతొ బుట్టె నదె కంసునికి మేనల్లుడు పాండవుల కందరికి బావమఱది దుండగపు భూభారము తొలగదొబ్బు నీతడు యెండనీడ కన్నులవా డిక నింతా మంచిది ఆవు లీతనిపేరిట నచ్చివచ్చు లెంచి చూడ వేవేల గొల్లెతలకు విట్టు డవును శ్రీవేంకటాద్రి నున్నాడు చేరి యలమేల్మంగతో యావల బెద్దలు చెప్పి రిక నింతా మంచిది
__label__Devotional భూమిలోన గొత్తలాయ బుత్రోత్సవ మిదివో నేమపు కృష్ణజయంతి నేడే యమ్మా కావిరి బ్రహ్మాండము కడుపులో నున్నవాని దేవకి గర్భమున నద్దిర మోచెను దేవతలెల్ల వెదకి తెలిసి కాననివాని యీవల వసుదేవుడు యెట్టు గనెనమ్మా పొడవుకు బొడవైన పురుషోత్తముడు నేడు అడరి తొట్టెల బాలుడాయనమ్మ వుడగక యజ్ఞ భాగ మొగి నారగించేవాడు కొడుకై తల్లి చన్ను గుడిచీనమ్మా పాలజలధి యల్లుండె పాయకుండే యీతనికి పాలవుట్ల పండుగ బాతేయనటే ఆలరి శ్రీవేంకటాద్రి నాటలాడనే మరిగి పేలరియై కడు పెచ్చువెరిగీనమ్మా
__label__Devotional పూచిన యీ దేహము పువ్వుగాని పిందెగాని చేచేత నెవ్వరికి జెప్పనోప బ్రియము పుట్టించిన దైవము పూరి మేపునా మమ్ము బట్టిన పూర్వకర్మము పాసిపొయ్యీనా మెట్టిన సంసారము మెదిగిన పాటే చాలు తొట్టి కన్నవారినెల్ల దూర నోప మిందుకు నొసల వ్రాసిన వ్రాలు నుసిగితే మానీనా కొసరి జగము నాకే కొత్తలయ్యీనా వుసురుతోడి సుఖము వుండిన పాటే చాలు కొసరి జన్మములింకా గోరనోప నేను యేలినవాడు శ్రీహరి యేమి సేసినా మేలె వేళతో నాతడే శ్రీవేంకటేశుడు పాలించె నాతడు మమ్ము పదివేలులాగులను యీలాగులనే సుఖిఇంచేము నేము
__label__Devotional ఇతరము లిన్నియు నేమిటికి మతిచంచలమే మానుట పరము ఎక్కడిసురపుర మెక్కడివైభవమెక్కడి విన్నియు నేమిటికి యిక్కడనే పరహితమును బుణ్యము గక్కున జేయగ గల దిహపరము యెవ్వరు చుట్టము లెవ్వరు బంధువులెవ్వరిందరును నేమిటికి రవ్వగులక్ష్మీ రమణుని దలపుచు యివ్వల దా సుఖియించుట పరము యెందరు దైవము లెందరు వేల్పులు యెంద రిందురును నేమిటికి కందు వెఱిగి వేంకటగిరిరమణుని చిందులేక కొలిచిన దిహపరము
__label__Devotional హరిహరి నిను సకలాంతర్యామివి ఆత్మదలచుటేయోగంబు శరణాగతరక్షామణి నిన్నే శరణని యెడిదే తుదిపదము నీయందే యీసచరాచరమును నీవే చరాచరమందు నిత్యమును పాయక వుండుట గని తలపోయుట పరమార్థంబుల సారంబు కాయము జీవుడు నీయధీనమై కలుగగ బ్రకృతియు బురుషునిగానిటు మాయల ముంతువు మాయకు జొరవని మతి దలపోయుట సుజ్ఞానంబు తనలో బరతత్వపు నీవును తా నీపరతత్వములోపలగా మనసున దలచుట వేదాంతంబుల మంతనముల సన్మార్గంబు ఘనమునకును మరి ఘనమై యందే కడుసూక్ష్మమునకు గడు సూక్ష్మంబై యెనసిన పూసలలోదార మవని యెన్నుటె పరమరహస్యంబు ఆతుమలోపల ఘనవైకుంఠము ఆతుము నీ వైకుంఠములోపల యీతల నాతల సరిగాదెలియుట యిదియే బ్రహ్మానందంబు శ్రీతరుణీశ శ్రీవేంకటపతి సేవారతి నిను నీ భజియించెద దాతపు దైవమవై ననుగావుము తలచెద మిదియే తత్వంబు
__label__Devotional అన్నిమంత్రములు నిందే యావహించెను వెన్నతో నాకు గలిగె వేంకటేశు మంత్రము నారదుండు జపియించె నారాయణ మంత్రము చేరె బ్రహ్లాదుడు నారసింహ మంత్రము కోరి విభీషణుడు చేకొనె రామమంత్రము వేరె నాకుగలిగె వేంకటేశు మంత్రము రంగగు వాసుదేవ మంత్రము ధ్రువుడు జపించె నంగవించె గృష్ణమంత్ర మర్జునుడును ముంగిట విష్ణుమంత్రము మొగి శుకుడు పఠించె వింగడమై నాకు నబ్బె వేంకటేశు మంత్రము యిన్ని మంత్రములకెల్ల యిందిరా నాథుడే గురి పన్నినదిదియే పర బ్రహ్మమంత్రము నన్ను గావ కలిగెబో నాకు గురుడియ్యగాను వెన్నెలవంటిది శ్రీ వేంకటేశు మంత్రము
__label__Devotional ఎట్టయినా జేసుకో ఇక నీ చిత్తము నన్ను పట్టిచ్చె మా గురుడు నీ పాదాలు విడువను పోడిమి నా నామములు పొద్దువొద్దు నుడిగీని వీడేమడుగునోయని వెఱవకుమీ నాడే నా యాచార్యుడు నాకు నన్నీ యిచ్చినాడు నేడిదేలంటే నతని నేమము నే మానను ప్రేమతో వీడు నన్నింట బెట్టుక పూజించీని యేమి గారణమోయని యెంచుకోకుమీ కామించి యాచార్యుడే కారణము నీకు నాకు యీ మరులేలంటే నాతడిచ్చిన సొమ్మే నేను పలుమారు వీడు నాపై బత్తిచేసీ నేటికని వెలయ శ్రీవేంకటేశ వేసరకుమీ యెలమి నాచార్యుడిదే పని చేసినాడు నిలిచె గలకాలము నీకు నాకు బోదు
__label__Devotional అదివో చూడరో అందరు మ్రొక్కరో గుదిగొనె బ్రహ్మము కోనేటిదరిని రవిమండలమున రంజిల్లు తేజము దివి జంద్రునిలో తేజము భువి ననలంబున బొడమిన తేజము వివిధంబులైన విశ్వతేజము క్షీరాంబుధిలో జెలగు సాకారము సారె వైకుంఠపు సాకారము యీరీతి యోగీంద్రులెంచు సాకారము సారెకు జగముల సాకారము పొలసిన యాగంబులలో ఫలమును పలు తపములలో ఫలమును తలచిన తలపుల దానఫలంబును బలిమి శ్రీవేంకటపతియే ఫలము
__label__Devotional ఎంత పరాక్రమము యీసింహము చెంతనే దివిజులు సేవించేరు కొండమీద గూచుండి దైత్యుమై చెండివేసె నీ సింహము నిండునగవుతో నెలత దనతొడపై నుండగ నెరసీ నుదుటుదనమున తటుకన బ్రహ్లాదుఘటనచే గంభము చిటిలి వెడలె నీ సింహము చటులకరంబుల గుటిలదానవుని బటుగతి బట్టెను పశుబంధముగా పగయెల్ల నడచి జగములేలుచును జిగిమించిన నరసింహము నిగిడి శ్రీవేంకటనిధి యహోబలము తగు నివాసముగ దనరీ నిదివో
__label__Devotional తనలోనుండిన హరి దా గొలువడీ దేహి యెనలేక శరణంటే నితడే రక్షించును కోరి ముదిమి మానుపుకొనే యాస మందులంటా వూరకే చేదులు దిన నొడబడును ఆరూఢి మంత్రసిద్ధుడనయ్యేననే యాసలను ఘోరపుబాట్లకు గక్కున నొడబడును యిట్టె యక్షిణి బంపు సేయించుకొనే యాసలను వొట్టి జీవహింసలకు నొడబడును దిట్టతనము దా నదృశ్యము సాధించే యాస జట్టిగ భూతాల బూజించగ నొడబడును చాపలపు సిరులకై శక్తి గొలిచే యాసను వోపి నిందలకు నెల్లా నొడబడును యేపున శ్రీవేంకటేశు డేలి చేపట్టినదాకా ఆపరాని యాస నెందుకైనా నొడబడును
__label__Devotional దిబ్బలు వెట్టుచు దేలిన దిదివో ఉబ్బు నీటిపై నొక హంసా అనువున గమలవిహారమై నెలవై వొనరి వున్నదిదె వొక హంసా మనియెడి జీవుల మానససరసులవునికి నున్న దిదె వొక హంసా పాలునీరు నేర్పరిచి పాలలోనోలనాడె నిదె వొక హంసా పాలుపడిన యీ పరమహంసములవోలి నున్నదిదె వొక హంసా తడవి రోమరంధ్రంబుల గుడ్లనుడుగక పొదిగీ నొక హంసా కడువేడుక వేంకటగిరి మీదటనొడలు వెంచెనిదె యొక హంసా
__label__Devotional ఇన్నిటి మూలం బీశ్వరు డాతనిమన్నన కొలదినె మలయుట గాక మాయామయమై మనియెడి జగమిది చాయల నిందు నిజము గలదా కాయము సుఖదుఃఖములకు బొత్తిది రేయిబగలు నొకరీతే కలదా దైవాధీనము తగు సంసారము వావిరి జీవుల వసమవునా ధావతి మనసిది తన కర్మమూలము వేవేలై నా విడువగ వశమా పంచేంద్రియముల బరగేటి బ్రదుకిది చంచలంబు నిశ్చలమవునా యెంచగ శ్రీవేంకటేశ్వరు కృపతో సంచయమయితే సతమవుగాక
__label__Devotional జయ జయ నృసింహ సర్వేశ భయహర వీర ప్రహ్లాదవరద మిహిరశశినయన మృగనరవేష బహిరంతస్స్థలపరిపూర్ణ అహినాయకసింహాసనరాజిత బహుళగుణగుణ ప్రహ్లాదవరద చటులపరాక్రమ సమఘనవిరహిత నిటలనేత్ర మౌనిప్రణుత కుటిలదైత్యతతికుక్షివిదారణ పటువజ్రనఖ ప్రహ్లాదవరద శ్రీవనితాసంశ్రిత వామాంక భావజకోటిప్రతిమాన శ్రీవేంకటగిరిశిఖరనివాస పావనచరిత ప్రహ్లాదవరద
__label__Devotional ఆనతియ్యగదవే అందుకే కాచుకున్నాడను పూనుక నీవెంత నేర్పరివైనా భువి మనసుపేదను నేను కొలిచేమనే బంట్లు నీకు గోటానగోట్లు గలరు నిన్ను దెలిసేమనే జ్ఞానులు తెందేపలున్నారు తలచి వరములడిగేవారలు తలవెంట్రుకలందరు వారె యిల సందడిలో నాకొలువు యెటువలె నెక్కీనో పనులకు బాల్పడినవారు బ్రహ్మాదిదేవతలట వినుతులు సేయ దొడంగినవె వేదరాసులట మునుకొని ధ్యానించువారు మునులెందరైనా గలరట వినయపు నామనవి సనవులకు వేళ లెపుడు గలిగీనో వున్నతితోడుత నిన్ను మోచుటకు వున్నారు గరుడడు శేషుడు నీకు అన్నిటాను నీకాగిటిలోపల నలరీ నలమేల్మంగ యెన్నగ శ్రీవేంకటేశా నన్నును యేలితి వింతటిలోనే పన్నిన నా మొక్కులు నీ కేబాగుల జేరినో
__label__Devotional అంతా నీకు లోనే అనిరుద్దా మన యంతరంగ మొక్క టాయె ననిరుద్దా అడ్డమాడ జాలము నీ కనిరుద్ధా అడ్డె డమ్మీనాడు బోడి యనిరుద్ధా అడ్డివెట్ట నింక నేల యనిరుద్ధా అడ్డాక లెంచకుమీ యనిరుద్థా అప్పటి వేడుకొనేవా అనిరుద్ధ నీకు నప్పణ నే నిచ్చేనా యనిరుద్ధా అప్పుడే విన్నవించనా అనిరుద్ధ వొద్ద నప్పసమై వున్నదాన ననిరుద్ధా ఆయ మెఱుగుదువోయి అనిరుద్ధా ఆయెడను డి వచ్చితి వనిరుద్ధా ఆయితమై కూడితివి అనిరుద్ధా ఆయనాయ శ్రీవేంకట యనిరుద్ధా
__label__Devotional విభుడ వింతటికి వెరవుతో ననుగావు అభయహస్తముతోడి ఆదిమూలమా పలులంపటాలచేత బాటుపడి పాటుపడి అలసితి గావవే వో ఆదిమూలమా చలమరి యితరసంసారభ్రాంతి జిక్కితి నన్నలరించి కావవే వో ఆదిమూలమా యెంతకైన నాసలచే యేగేగి వేసరితినంత కోప గావవే వో ఆదిమూలమా సంతల చుట్టరికాల జడిసితి నిక గావు అంతరాత్మ నాపాలి ఆదిమూలమా రంటదెప్పు టింద్రియాల రవ్వైతి గావవే వోఅంటిన శ్రీవేంకటాద్రి ఆదిమూలమా గెంటక ముమ్మాటికని నీకే శరణంటి గావవే వో ఆదిమూలమా
__label__Devotional ఇహపరములు గొన నీ దేవుడే సహజ మిన్నిటాను సర్వేశుడే తలచి చూచినాను తనలోనే మఱచిన  తలపుల కొనవాడు దైవ మొకడే పలికి చూచినాను పలుకక మానినాను పలుకుల కొనవాడు పరమాత్ముడే కనుగొని చూచినాను కనురెప్ప మూసినాను కనుచూపు కొనవాడు కమలాక్షుడే విని యాలకించినాను వినకట్టె మానినాను వినుకుల కొననెల్లా విష్ణుడొక్కడే మేలుకొని వుండినాను మించి నిద్దిరించినాను కాలము కొనలవాడు ఘనుడీ హరే యీలాగు శ్రీవేంకటేశు డెదలోన నున్నవాడు కీలు విచారించితే కృష్ణు డితడే
__label__Devotional ఇట్టి సుద్దులితనివి ఇదివో కొలువున్నాడు నట్టనడుమ నీ సుగ్రీవ నారసింహుడు పగలూ రాతిరీ గాని పటు సంధ్యా కాలమందు మొగి బచ్చీ వెచ్చీగాని మొనగోళ్ళచే గగనమూ నేలా గాని గనమైన తొడమీద నగుతా హిరణ్యు గొట్టె నరసింహ దేవుడు వెలుపలా లోనా గాని వెడగుగడపమీద తలి తండ్రి గాని యట్టి తావున బుట్టి మొలచి చిగిరించని ముదురుగోరలతోడ నలి హిరణ్యు జంకించె నరసింహ దేవుడు మానిసీ మెకమూగాని మంచి యాకారముతోడ పూని యిల్లూ బందిలీ గాని గుహలో ఆనుక హిరణ్యుని నడచీ శ్రీ వేంకటాద్రి నానా దిక్కుల నేలిన నరసింహ దేవుడు
__label__Devotional భావించరో వేదములు పలికేటి వునికి జీవులు బ్రహ్మానందము జెందేటి వునికి నిచ్చలు నిద్దురలకు నెలవైన వునికి యిచ్చల గలలు గన నిరవైన వునికి కుచ్చిన నిట్టూర్పులకొన దాకే వునికి తచ్చిన మాటలధ్వని దాకేటి వునికి మునుకొన్న చూపులకు మొదలైన వునికి అనిశము కతలెల్ల నాలకించే వునికి వెనుకొన్న చవులెల్లా వెలవెట్టే వునికి గునిసి మేల్కనుటకు గురియైన వునికి వావిరి నింద్రియపరవశమందే వునికి కైవశమై పదియారుకళలుండే వునికి చావకుండా నమృతము జాలువారే వునికి శ్రీవేంకటేశుపాదాలు చింతించే వునికి
__label__Devotional నన్ను నింతగా గడించి నాయమా దిగవిడువ అన్నిటా రక్షించకపో దంతర్యామి సొమ్మువో వేసినవాడు చుట్టిచుట్టి వీథులెల్లా కమ్ముక వెదకీనట కన్నదాకాను నమ్మిన అజ్ఞానములో నన్ను బడవేసుకొని అమ్మరో వూరకుందురా అంతర్యామి వోడ బేరమాడేవాడు వొకదరి చేరిచి కూడిన యర్థము గాచుకొనీనట యీడనే ప్రపంచములో నిట్టె నన్ను దరిచేర్చి వోడక కాచుకోరాదా వో యంతర్యామి చేరి పుప్పమ్మేవాడు చిట్లు వే గనడట వూరకే శ్రీవేంకటేశ వోపికతోడ ఆరయ నన్ను బుట్టించినట్టివాడవు నాభారమేరీతినైన మోపు మిక సంతర్యామి
__label__Devotional ఎందరు గలిగిన నితని లోనే ముందు వెనకలను ముఖ్యం బితడే భవ విదూరు డాపద్బంధుడు హరి వివరించి కొలువ వేల్పితడు కవతో లక్ష్మీకాంతు డితడు రవిశశినేత్రుడు రక్షకుడు కలిదోషహరుడు కారుణ్యనిలయుడు వలెననువారికి వరదుడు తలపు లోన గల తత్త్వం బితడు సులభు డిత డరసి చూచినను శ్రీవేంకటేశుడు చిత్తజగురుడు యేవల జూచిన నితడే గోవిందు డితని గొలిచితి మిదివో తోవయు గంటిమి తుదకెక్కితిమి
__label__Romantic ఇదివొ నీ మహిమ నేనేమని పొగడుదును కదిసి నీవుండగాను కపటాలూ బాసె వేడుకతో నీనవ్వు వెన్నెలలుగాయగాను యీడనే చిత్తము చీకటంతా బాసె నీడవలె రమణుడ నీవు వెంట రాగాను యేడలేని మేనికాక యెండలెల్లాబాసె కలసి నీపలుకుల కప్పురాలు చల్లగాను తలపోత విరహపుదప్పులు వాసె చలువై నీకరుణారసపువాన గురియగా కలిగిన నామనసు కఱవెల్లా బాసె కరకమలము నీవు కమ్మర బై వేయగాను మరునిబాణాలపగ మాలో బాసె ఇరవైశ్రీ వేంకటేశ ఇద్దరము గూడగాను శిరసులు వంచినట్టిసిగ్గులెల్లా బాసె
__label__Romantic కొలువులోపలనున్న కొమ్మలెల్లా నవ్వేరు కొలదిమీరకువయ్య గోవిందరాజా పాదములొ త్తేయట్టి పడతికి నిదివొ ఆదిగొని చెమరించె నంగమెల్లాను కాదనక పచ్చడము గప్పి మఱగుననె పోదితో నాపె దనివిబొందిచవయ్యా సరుస గూచుండినట్టికియకు నిదివొ సిరులుగా బులుకించె చెక్కులెల్లాను తెరవేసుకొని సిగ్గుదేరిచి గుట్టుననె గరిమతో లోలోనె కాగిలించవయ్యా శ్రీసతికి భూసతికి జేరి కూడగ నిదివొ రాసి నిట్టూర్పులు మిచె రతులలోనా ఆసతోడుత శ్రీ వేంకటాద్రి గోవిందరాజ లేసుగా నిద్దరిని లాలించగదవయ్యా
__label__Devotional విడువ విడువ నింక విష్ణుడ నీపాదములు కడగి సంసారవార్ధి కడుముంచుకొనిన పరమాత్మ నీవెందో పరాకైయున్నాను పరగ నన్నింద్రియాలు పరచినాను ధరణిపై జెలరేగి తనువు వేసరినాను దురితాలు నలువంక దొడికి తీసినను పుట్టుగు లిట్టె రానీ భువి లేక మాననీ వట్టి ముదిమైన రానీ వయసే రానీ చుట్టుకొన్నబంధములు చూడనీ వీడనీ నెట్టుకొన్నయంతరాత్మ నీకు నాకు బోదు యీదేహమే యయిన ఇక నొకటైనాను కాదు గూడదని ముక్తి కడకేగినా శ్రీదేవుడవైన శ్రీవేంకటేశ నీకు సోదించి నీశరణమె చొచ్చితి నే నికను
__label__Devotional ఇందిరానాథు డిన్నిటి కీత డింతే బందెలకర్మములాల పట్టుకురో మమ్మును యెఱిగిసేసినవెల్లా నీతనిమహిమలే యెఱగక చేసినది యీతనిమాయే తెఱగొప్ప రెంటికిని తెడ్డువంటివాడ నింతే పఱచుగర్మములాల పట్టకురో మమ్మును కాయములోపలివాడు ఘను డొక్క డితడే కాయ మీతనిప్రకృతికల్పిత మింతే తోయరాక రెంటికిని తోడునీడైతి నింతే బాయటికర్మములాల పట్టకురో మమ్మును యేలినవాడు శ్రీవేంకటేశు డిత డొక్కడింతే యేలికసానై పెంచేది యీతనిసతే సోలి నే వీరి గొలిచేతసూత్రపుబొమ్మ నింతే పాలుపుగర్మములాల పట్టకురో మమ్మును
__label__Devotional తొల్లిటివారు వెట్టినతోవ యిది బల్లిదులై యిందునే బదుకుటే మేలు కలడు సర్వేశ్వరుడొక్కడు దిక్కందరికిని సులభుడు శరణము చొచ్చితే గాచు నతడు బలుతపములు చేసి పాట్ల బడ నోప మని బలువుడాతని నమ్మి బ్రదుకుటే మేలు వున్నాడు మనసులోనే వొక్కచో వెదకవద్దు ఇన్నిటా దలచుకొంటే నిచ్చు నిహము బరము కన్నచోట్ల వెదకి కడు నలయనోపము పన్నుగ నితని గొల్చి బ్రదుకుటే మేలు శ్రీవేంకటేశ్వరుడు చేరి నిలుచున్నవాడు సేవించిన యంతలోనే చేకొని యేలు నీతడు దేవతల బ్రార్ధించి తెలియగ నేరము భావించితని నుతించి బ్రదుకుటే మేలు
__label__Devotional నేమెంత మూఢులమైనా నీలవర్ణు డంతరాత్మ మా మనసు వెలితేల మంచిదౌ గాక దైవము కృప గలితే తన కర్మా లడ్డమా ఆవేళ ఘనపుణ్యుడౌ గాక గోవిందుడు మన్నించితే గొంచము దొడ్డున్నదా కోవరపు సిరులంది కొన కెక్కుగాక పరమాత్ము డేలుకొంటే బంధములు గలవా తెరదీసినట్లానె తెగు గాక హరి విజ్ఞానమిచ్చితే నడ్డము మాయలుండునా తొరలి జీవుడు మాయ దొలగు గాక శ్రీవేంకటేశ్వరు రూపు చిత్తములో జిక్కితేను చావుబుట్టుగు లున్నవా జయమౌ గాక కైవల్య మీత డిచ్చితే గడమలు గలవా కేవలపు జగమెల్లా గెలుపించు గాక
__label__Devotional హరి యవతారమీతడు అన్నమయ్య అరయ మా గురుడీత డన్నమయ్య వైకుంఠనాథుని వద్ద వడి బాడుచున్నవాడు ఆకరమై తాళ్ళపాక అన్నమయ్య ఆకశపు విష్ణుపాదమందు నిత్యమై వున్నవాడు ఆకడీకడ దాళ్ళపాక అన్నమయ్య క్షీరాబ్ధిశాయి నిట్టే సేవింపుచు నున్నవాడు ఆరితేరి తాళ్ళపాక అన్నమయ్య ధీరుడై సూర్యమండల తేజమువద్ద నున్నవాడు ఆరీతుల తాళ్ళపాక అన్నమయ్య యీవల సంసారలీల యిందిరేశుతో నున్నవాడు ఆవటించి తాళ్ళపాక అన్నమయ్య భావింప శ్రీవేంకటేశు పాదములందె వున్నవాడు ఆవభావమై తాళ్ళపాక అన్నమయ్య
__label__Romantic ఏలేయేలే మరదలా చాలుజాలు చాలును చాలు నీతోడి సరసంబు బావ గాటపు గుబ్బలు గదలగ గులికేవు మాటల దేటల మరదలా చీటికి మాటికి జెనకేవే వట్టిబూటకాలు మాని పోవే బావ అందిందె నన్ను నదలించి వేసేవు మందమేలపు మరదలా సందుకో దిరిగేవు సటకారి వోబావ పొందు గాదిక బోవే బావ చొక్కపు గిలిగింత చూపుల నన్ను మక్కువ నేసిన మరదలా గక్కున నను వేంకటపతి కూడితి దక్కించుకొంటివి తగులైతి బావ
__label__Romantic పెట్టని కోటిందరికి బెండ్లికొడుకు బొమ్మబెట్టె నసురలకెల్ల బెండ్లికొడుకు పెల్లగించి భూమెత్తీ బెండ్లికొడుకు వాడె పిల్లగోవి రాగాల పెండ్లికొడుకు పెల్లైన యీవుల పెండ్లికొడుకు వాడె పిల్లదీపుపెన్నుద్ది పెండ్లికొడుకు పెంచెపు శిరసుపాగ పెండ్లికొడుకు గుంపించిన కోపగించీ బెండ్లికొడుకు పెంచకప్పుడే పెరిగె బెండ్లికొడుకు వలపించె జక్కనిసిరి బెండ్లికొడుకు పెంట పెరుగులదొంగ పెండ్లికొడుకు భూమి బెంటి పోతుల గూరిచె బెండ్లికొడుకు గెంటులేని వేంకటగిరిమీదను వాడె పెంట వెట్టుకున్నవాడు పెండ్లికొడుకు
__label__Romantic పాలుదాగిన సత్తువ పనికివచ్చెను నేడు వోలి బచ్చడములోన నొకతున్న దిదివో
__label__Romantic అతిశోభితేయం రాధా నతతవిలాసవశా రాధా చ దప కబలబోధా రాధా తపణ గంధవిధా రాధా దప్ప యుతక్రోధా రాదా దప్ప కరసవేధా రాధా దప కబలబోధా రాధా తపణ గంధవిధా రాధా తారితావరోధా రాధా తారుణ్యోద్బోధా రాధా తరుణీమరుగాథా రాధా ధరసమకుచబాధా రాధా తరుణసదనుబోధా రాధా ధరణిదుస్సాధా రాధా తనుభవగురుగాధా రాధా స్తనకృతగిరిరోధా రాధా తనువరవచనసుధా రాధా ధ్వనిజితపికమేధా రాధా తరుణసఖీసవిధా రాధా దరశశిరుచిసౌధా రాధా తరళితతటిద్విధా రాధా దరహసనవరోధా రాధా ధనగర్వ నిషేధా రాధా స్తవతత్పరవిభుధా రాధా ద్రవధునీకృతసుధా రాధా దవమదనవ్యాధా రాధా తరుణత్వ పురోధా రాధా తరుణస్మరయోధా రాధా తరుపశుమణిగుణధారక బహుల వి తరణపరా బహుధా రాధా దైవికసుఖోపధా రాధా ద్రావకనిజాభిధా రాధా
__label__Devotional పసలేని యీబ్రదుకు అసలు చొచ్చి చొచ్చి అలసినట్టాయె తొల్లిటిజన్మాదుల గానినరరూపు పల్లించుకొన్న యీబ్రదుకు కల్లసుఖములచే కనలి కమ్మర ముల్లుదీసి కొఱ్ఱు మొత్తినట్టాయ బూటకములనెల్ల బొరలి సంసారంపుపాటు దెచ్చినయీబ్రదుకు నీటుగ నెద్దు దన్నీనని గుఱ్ఱము చాటు కేగినయట్టిచందమాయె పగగొన్న పొగ కోపక మంట బడిపడి పగలు రేలైనయీబ్రదుకు తగువేంకటేశ్వరు దలచి నేల నుండి యెగసి మేడమీది కేగినట్లాయె
__label__Devotional దేవశిఖామణివి దిష్టదైవమవు నీవు యీవల నీ బంట నాకు నెదురింక నేది కామధేనువు బిదుకగల కోరికెలివెల్ల కామధేనువులు పెక్కుగాచే కృష్ణుడవట కామించి నీ బంటనట కమ్మి నిన్ను దలచితినేమి మాకు గడమయ్య యిందిరారమణా యెంచ గల్పవృక్షమును యిచ్చు సిరులెల్లాను నించి కల్పవృక్షముల నీడల కృష్ణుడవట అంచెల నీ బంటనట ఆత్మలో నిన్ను నమ్మితి వంచించ గడమ యేది వసుధాధీశ తగ నొక్క చింతామణి తలచినట్ల జేసు మిగుల గౌస్తుభమణి మించిన కృష్ణుడవట పగటు శ్రీవేంకటేశ భక్తుడ నీకట నేను జగములో గొఱతేది జగదేకవిభుడా
__label__Devotional ఏమి చిత్రం బేమి మహిమలు యేమి నీ మాయావినోదము వామనాచ్యుత నిన్ను దెలియగ వసుధలో మాతరములా సకలలోక నివాసనాయక శౌరి మురహర నరహరీ ప్రకటమాయెను నీ గుణంబులు పాలముచ్చ వటంచును వికటముగ నిను గన్నతల్లి వేల నీ వదనంబు మీటిన అకట హా యని నోరు దెరచిన యందు లోకము లుండెను శ్రీసతీపతి దైత్యదానవశిక్ష కామర రక్షక రాసి కెక్కెను బండిరొప్పిన రవ్వలా నీ సేతలు మోసమున నర్జునుడు నీలో ముందు గానక మాటలాడిన వాసవార్చిత విశ్వరూపము వసుధ జూపితి వవుదువు నమోనమో శ్రీ వేంకటేశ్వర నారదప్రియ భక్తవత్సల విమలమగు నీ దాసు లిదె నీ విద్య లెల్లా జూచిరి సుముఖులై కరి శబరి బలియును శుకధ్రువాదులు నిన్ను గొలువగ సమత వున్నతపదము లొసగితి సర్వమిందును గంటిమి
__label__Romantic చిన్ని శిశువూ చిన్ని శిశువూ యెన్నడుం జూడ మమ్మ యిటువంటి శిశువూ తోయపుంగురులతోడ దూ గేటి శిరసు చింత కాయలవంటి జడలగములతోడ మ్రోయుచున్న కనకంపు మువ్వల పాదాలతోడ పాయక యశోదవెంట బాఱాడు శిశువూ ముద్దుల వ్రేళ్లతోడ మొరవంక యుంగరాల నిద్దపుంజేతుల పైడి బొద్దులతోడ అద్దపుంజెక్కులతోడ నప్పలప్ప లనినంత గద్దించి యశోద మేను కౌగిలించు శిశువూ బలుపైన పొట్ట మీది పాల చాఱల తోడ నులి వేడి వెన్న దిన్న నోరి తోడ చెలగి నేడిదె వచ్చి శ్రీ వేంకటాద్రిపై నిలిచి లోకములెల్ల నిలిపిన శిశువూ
__label__Romantic చూచి వచ్చితి నీవున్న చోటికి దోడితెచ్చితి చేచేత బెండ్లాడు చిత్తగించవయ్యా లలితాంగి జవరాలు లావణ్యవతి యీకె కలువకంటి మంచికంబుకంఠి జలజవదన చక్రజఘన సింహమధ్య తలిరుంబోడిచక్కదన మిట్టిదయ్యా అలివేణి మిగులనీలాలక శశిభాల మలయజగంధి మహమానిని యీకె పెలుచుమరునివిండ్లబొమ్మలది చారుబింబోష్ఠి కనితకుందరద చక్కందన మిట్టిదయ్యా చెక్కుటద్దముల దిది శ్రీకారకర్ణములది నిక్కుజనులరంబోరు నిర్మలపాద గక్కన శ్రీవేంకటేశ కదిసె లతాహస్త దక్కె నీ కీలేమచక్కందన మిట్టిదయ్యా
__label__Romantic అదిగాక సౌభాగ్యమదిగాక వలపు అదిగాక సుఖమింక నందరికి గలదా ప్రాణవల్లభుని బెడబాసి మరుబాణములు ప్రాణబాధల నెగులుపడుటేటి వలుపే ప్రాణేశ్వరుడు దన్ను బాయ జూచిన యపుడు ప్రాణంబు మేనిలో బాయంగవలదా ఒద్దికై ప్రియునితోనొడ గూడి యుండినపుడిద్దరై విహరించుటిది యేటివలుపు పొద్దువోకలకు దమపొలయలుకకూటముల బుద్దిలో బరవశము పొందంగవలదా చిత్తంబులోపలను శ్రీవేంకటేశ్వరుని హత్తించి వాడు దానయివుండవలదా కొత్తయిన యిటువంటి కొదలేని సంగతుల తత్తరము మున్నాడి తగులంగవలదా
__label__Devotional ఏదైవము శ్రీపాదన్నఖమున బుట్టినగంగ త్రిలోకపావనము చేయను త్రిపథగామిని ఆయను యేదైవమువురస్థలంబు దనకును మందిరమైన యిందిర మాతయయ్యే యీజగంబుల కెల్లను యేదైవము అవలోకన మింద్రాదిది విజగణంబుల కెల్లప్పుడును సుఖంబు లాపాదించును యేదైవము దేహవస్తువని అనిమిషులందరు గూడి శ్రీనారాయణ దేవుండని నమ్మి యుండుదురు ఆదేవుడే సిరుల కనంతవరదుడు తిరువేంకటగిరినాథుడుభయ విభూతినాథుడే నానాథుడు
__label__Devotional వామన నృసింహ వాసుదేవ హరి నీ మహిమ గదా నిర్మలు లైరి సనకసనందన సనత్కుమారులు సనత్సుజాతాది సంయములు వినయముతో ధ్రువ విభీషణాదులు నిను గొలిచి కదా నిర్మలు లైరి నారదశుక శౌనకహనుమంతులు పారాశర్య ప్రముఖులును ధారుణి రుక్మాంగద ప్రహ్లాదులు నీ రచన గదా నిర్మలు లైరి కరిపుండరీక గాంగేయవసిష్టు లరిది నంబరీషార్జునులు యిరవుగ శ్రీవేంకటేశ నీ పాదములు నిరతి గని కదా నిర్మలు లైరి
__label__Devotional ఇట్టి ప్రతాపము గల యీతని దాసుల నెల్ల కట్టునా కర్మములెల్ల గాలి బోవు గాక యెలమి జక్రాయుధున కెదురా దానవులు తొలగ కెందుచొచ్చిన దుండించు గాక ఇల గరుడధ్వజు పై నెక్కునా విషములు కలగి నీరై పారి గాలి బోవు గాక గోవర్ధనధరునిపై కొలుపునా మాయలు వేవేలు దునుకలై విరుగుగాక కేవలు డచ్యుతునొద్ద గీడు చూపగలవా కావరమై తా దానె గాలి బోవు గాక వీరనారసింహునకు వెరపులు గలవా దూరాన గగ్గులకాడై తొలగు గాక కోరి యీ శ్రీవేంకటేశు గొలిచితి మిదివో కారుకొన్న పగలెల్ల గాలి బోవు గాక
__label__Romantic గుజ్జనగూడు వండెనె కోమలి నేడు గొజ్జువెన్నెలబాయిట గొమ్మలు దాను గోమున సేవంతిపవ్వు గురుగులలోపల యేమరక పూదేనె నెసరు వెట్టి ప్రేమతో బచ్చక ప్రపుబియ్యము కొద్దికి బోసి దోమటిగా మంచి పూవుదోటవెంట వాలెను మచ్చిక బన్నీటను మారెసరుగా బోసి కచ్చు పెట్టి మల్లెమొగ్గ గలయ బెట్టి మెచ్చుల మరువమున మించినట్టి పొం గణచి ముచ్చట బచ్చాకున మూకుడు మూసి చెలగి వట్టివేళ్ల జిబిలికెను వారిచి కులికి పుప్పొళ్లనే కూరలు వండి కలికి చుట్టెపు శ్రీవెంకటనాథురతి గూడె వెలయ నాతనికి విందు వెట్టెనూ
__label__Devotional వినవమ్మ జానకి నీవిభు డింతసేసినాడు యెనసి యీరఘుశ్రీరాము డిక నేమి సేసునో వానరులదండు గూడి వారధి కొండల గట్టె ఆని లంక చుట్టిరా నదే విడిసె కోనల ద్రికూటమెక్కె గొడగు లన్నియు జెక్కె యే నెపాన రఘురాము డిక నేమి సేసునో కోరి ఇంద్రజిత్తు జంపె కుంభకర్ణు నిర్జించె ఘోరదానవులనెల్ల కూలగుమ్మెను మారణహోమము సేసె మతకమింతా జెరిచె యీరసాన రఘురాము డిక నేమి సేసునో లావున రావణు జంపె లంక విభీషణు కిచ్చె చేవల నోసీత నిన్ను జేకొనెను భావించి శ్రీవేంకటాద్రి బట్టము దా గట్టుకొనె యీవలనావల నాత డిక నేమి సేసునో
__label__Romantic దేవర విన్నిటా నీదేవిని నేను నీవే నా కిన్నియును నేరుపుదుగాక యెక్కుడుమాట నీవన్నా యెదురాడ దగవా అక్కర మంకుదనాన నాడితిగాక యిక్కువైనతగవు నీవెఱగనివాడవా చొక్కముగా నామనసు సోదించేవుగాక తప్పులు నీవు వట్టితే తారుకాణించదగవా అప్పటికోపము లాపనైతిగాక కప్పి నీవల్ల నేమైనా కడమలు గలవా తిప్పి నాచేతల నన్ను దిటిచేవుగాక వొత్తి కాగిలించుకొంటే వొపననదగవా చిత్తగించి రతి నలసితిగాక కొత్తగా శ్రీ వేంకటేశ కూడితివి నన్ను నిట్టె తత్తరపువాడవా దయ ఇదిగాక
__label__Devotional కర్మ మెంత మర్మ మెంత కలిగిన కాలమందు ధర్మ మిది యేమరక తలచవో మనసా చెలువల పొంతనుంటే చిత్తమే చెదురుగాని కలుగనేర దెంతైనా ఘన విరతి వులుక కగ్గి పొంతనుంటే గాకలేకాక చలువ గలుగునా సంసారులకును బంగారువోడ గంటే బట్టనాస వుట్టుగాని సంగతి విజ్ఞానపు జాడకు రాదు వెంగలి యభిని దింటే వెఱి వెఱాటాడుగాక అంగవించునా వివేక మప్పుడే లోకులకు శ్రీ వేంకటేశు భక్తి చేరితే సౌఖ్యముగాని ఆవల నంటవు పాపా లతి దుఃఖాలు చేవ నమృతము గొంటే చిరజీవియగుగాని చావులేదు నోవులేదు సర్వజ్ఞులకును
__label__Devotional కడుపెంత తా గుడుచు కడుపెంత దీనికై పడనిపాట్ల నెల్లబడి పొరలనేలా పరులమనసునకు నాపదలు గలుగగజేయ బరితాపకరమైనబ్రదుకేలా సొరిది నితరుల మేలుచూచి సైపగలేక తిరుగుచుండేటి కష్ట దేహమిదియేలా యెదిరి కెప్పుడు జేయుహితమెల్ల దనదనుచు చదివిచెప్పనియట్టి చదువేలా పొదిగొన్నయాసలో బుంగుడై సతతంబు సదమదంబై పడయుచవులు దనకేలా శ్రీవేంకటేశ్వరుని సేవారతికిగాక జీవనభ్రాంతి బడుసిరులేలా దేవోత్తముని నాత్మ దెలియనొల్లక పెక్కుత్రోవ లేగిన దేహి దొరతనంబేలా
__label__Romantic లేని భ్రమ లుడిగి లేవయ్యా లేనగుమోముతో లేవయ్యా చెంచెత కౌగిట జెలగి వేడుక బవ ళించిన నాథుండ లేవయ్యా పించెపుం బయ్యెద బెనగి రతిని జా లించి యింతటను లేవయ్యా చక్కని శ్రీసతి చనుగవ సన్నపు లెక్కలు వ్రాయక లేవయ్యా పెక్కగు నమృతము పెదవికోమలికి లిక్కిగ జేసితి లేవయ్యా ఏకాంతలో ని న్నెనసి తలచి రని లేకలు వచ్చెను లేవయ్యా శ్రీ కాంతుడవగు శ్రీ వేంకటనా ళీకదళాక్షుడ లేవయ్యా
__label__Romantic మేలు మేలు దొరవౌదు మెస్తిరా నిన్ను తాలి మింత లేకున్న తగుదువా మాకును చేరి నే దూరితే నీవు సెలవినే నవ్వుదువు వేరెవెంగె మాడితేను వేడుకొందువు వోరు పింత లేకున్న నూరగల గొల్లెతలు వారికివారే వలచి వత్తురా నీకును కన్నుల నే జంకించితే కడు జేత మొక్కుదువు పన్ని నేదిట్టితే నన్ను జాలార్చేవు అన్నేసి నేరకున్న నసుర కామినులెల్ల చిన్ని నీమాటల కెల్ల జిక్కుదురా నాడు వొద్దని నే నలిగితే నొడివట్టి పెనగుదు గద్దించితే నట్టె నన్ను గాగిలింతువు వుద్దండ మింత లేకున్న నొగి నిందిరయు భూమి యిద్దరు శ్రీ వేంకటేశ యెనతురా నిన్నును
__label__Devotional శ్రీశో యంసుస్థిరో యం కౌశికమఖరక్షకోయం నిగమనిధినిర్మలోయం జగన్మోహనసతీపతివిగతభయోయం విజయసఖోయం భృగుమునినా సంప్రీతోయం సకలపతి శ్శాశ్వతోయం శుకముఖమునిజనసులభోయం ప్రకటబహళశోభనాధికోయం వికచరుక్మిణీవీక్షణోయం సరసోయం పరిసరప్రియోయం తిరువేంకటాధిపోయం చిరంతనోయం చిదాత్మకోయం శరణాగతవత్సలోయం
__label__Devotional మొక్కెద మిదివో మూడుమూర్తులును వొక్కరూపమై వొనరె జక్రము చెండిన రావణు శిరోమాలికల దండల పూజల తఱచుగను మెండుగ గంసుని మెదడు గంధముగ నిండ నలదుకొని నిలిచె జక్రము చించి హిరణ్యకసిపు పెనురక్తపుఅంచనర్ఘ్య పాద్యమ్ములను పంచజన ఘనకపాలపు టెముకనుపంచవాద్యముల బరగు చక్రము బలు మధుకైటభ ప్రాణవాయువుల అలరిన నైవేద్యంబులను యెలిమిని శ్రీవేంకటేశు హస్తముల వెలసి నిలచె నిదె విజయచక్రము
__label__Devotional వెదకవో చిత్తమా వివేకించి నీవు అదన దదియ్యసేవ అంతకంటే మేలు చూపులెన్నైనా గలవు సూర్యమండలముదాకా చూపులు శ్రీహరిరూపు చూడ దొరకదు గాని తీపులెన్నైనా గలవు తిన దిన నాలికెకు తీపు శ్రీహరిప్రసాదతీర్థమని కోరదు మాటలెన్నైనా గలవు మరిగితే లోకమందు మాటలు శ్రీహరినామము మరపగ వలె తేటలెన్నైనా గలవు తీరని చదువులందు తేటగా రామానుజులు తేరిచె వేదములలో చేతలెన్నైనా గలవు సేసేమంటే భూమి చేతల శ్రీవేంకటేశు సేవ సేయవలెను వ్రాతలెన్నైనా గలవు వనజభవుని ముద్రవ్రాతలు చక్రాంకితాలె వహికెక్కే ముద్రలు
__label__Devotional అప్పడు దైవాలరాయ డాదిమూల మీతడు యిప్పుడిట్టిమహిమల నెక్కుడాయ నీతడు చేకొని తొలితొలుతే చేసిన పన్నీరుకాపు జోక గాలువలై సొరిది జార సైకపునీలాద్రినుండి జలజల బారేటిరేకల సెలయేరులరీతి నున్న దిదివో తెప్పలుగా గుప్పినట్టి తెల్లని కప్పురకాపు చిప్పిలుచు వెన్నెలలై చిందగాను పుప్పొడిదోగిన కల్పభూజము నిలుచున్నచొప్పున నున్నాడిదివో సొంపులు మీరుచును పొందుగ నంతటిమీద బూసిన పునుగుకాపు కందువ మాణిక్యముల గనియైనట్టు అంది శ్రీవేంకటేశ్వరు కదె యలమేలుమంగ చెంది యరత గట్టగా శ్రీవిభుడై నిలిచె
__label__Devotional అంతరాత్మ హరి గలడంతే చాలు యెంతకెంత చింతించనేలా వెరవ వెనక జన్మపు గతి వివరించి నే నెరగ అనుగు మీదటి జన్మమది యెఱగ ననిచి యీ జన్మము నానాట దెలిసేము యెనసి యీ భవములకేలా వెఱవ నిన్నటి దినము కత నిమిషమై తోచీని కన్నుల రేపటి చేత కానగరాదు పన్ని నేటి దినము మున్ను నోచినట్లే యెన్నగ నెందుకునైనానేలావెఱవ పరము నిహము నే బైకొన నా యిచ్చగాదు హరి శ్రీవేంకటపతి యఖిలకర్త శరణంటి నాతనికి స్వతంత్ర మతనిది యిరవైతి నింకా నాకేలా వెఱవ
__label__Devotional ఇతనికంటే నుపాయ మిక లేదు మతిలోన నున్నవాడు మర్మమిదే సుండీ ఇన్ని లోకసుఖములు ఇంద్రియప్రీతులే తన్ను గనిన తల్లిదండ్రి తనుపోషకులే కన్ను లెదిటిధనాలు కారణార్థములే వున్నతి నిష్టార్థసిద్ధి కొక్కడే దేవుడు కల దేవత లిందరు కర్మఫలదాతలే లలి విద్యలెల్ల ఖ్యాతిలాభపూజల కొరకే పలుమంత్రము లెల్లను బ్రహ్మలోక మీసందివె వొలిసి ఇష్టార్థసిద్ధి కొక్కడే దేవుడు అనుదిన రాజ సేవ లల్పార్థ హేతులే కొన గల్పవృక్షమైన గోరిన విచ్చేటిదే ఘన శ్రీవేంకటేశుడు కల్పించె జీవుని గావనొనర నిష్టార్థసిద్ధి కొక్కడే దేవుడు
__label__Devotional నిండు కంతటా నున్నది నీమాయ వొండొకరు జనులకు నుపదేశించనేలా నేరకుంటే సంసారము నేరుపును నీమాయ చేరకుంటే గడులోను చేసుకొను నీమాయ వూరకొడబడకుంటే వొడబరచు నీమాయ పోరి బిడ్డలకు తండ్రి బుద్ధి చెప్పవలెనా నాలికె కారురుచులు నలి దెలుపు నీమాయ బేలుడై విరక్తుడై భిక్ష మెత్తించు నీమాయ పాలుమాలేమంకునైనా పనిసేయించు నీమాయ రేలుబగళ్లొకరు ప్రేరేపుచుండవలెనా చొక్కించి నోరు జేతికి సూటి చూపు నీమాయ పెక్కులాగుల నన్నిటా బెనగించు నీమాయ వెక్కసపలమేల్మంగవిభుడ శ్రీవేంకటేశ తక్కక నీమహిమిది తలపించవలెనా
__label__Romantic చెలపచెమటలతో చింత యేటికే పిలిచి ప్రియముచెప్పి పెనగగరాదా యేలే తలపోతలు యెదుట బతివుండగ వాలుజూపుల జూచి నవ్వగరాదా జాలి బడ నికనేలే చనవిత డియ్య గాను మేలమాడి సారె సారె మెప్పించరాదా హత్తి వుండి మోనమేలే ఆయములు సోకగ చిత్తగించి మాటలాడి చేకొనరాదా కొత్తకొత్తసిగ్గులేలే కొంగువట్టి యీతని బత్తిసేసి రతులను పనిగొనరాదా మేటివి తలవంచనేటికే యలమేల్మంగ సూటిగ శ్రీ వేంకటేశు జూడగరాదా నీటులేమిటికి మీరు నెట్టన గూడితిరిట్టె యీటుతో మదనరాజ్య మేల గరాదా
__label__Devotional హరిబంట హరిబంట హరిబంటను మాపై దర వేల మమ్ము నిక దడవకురో పంచేంద్రియములాల బడి బడి మీ పంపు కొంచక సేసితి నిక గొలువ నోప వంచన లేక హరివారకము లందుకొంటి యించుకంత గడి చిది యియ్యగదరో కట్టిడి యాసలాల కలకాలము మీకు వెట్టి సేసి వెట్టి సేసి వేసరితిని గుట్టుతో నే హరిచేతికొంగుబత్య మందుకొంటి గట్టిగాగ నుత్తరువు కల దించరో అనుగు బ్రాయపు మోహములాల యిన్నాళ్ళు చనవరినై మీసరి నుంటిని ఘనుడైన శ్రీవేంకటపతి గొలిచితి వెనకకు వీడుకోలువీడె మియ్యరో
__label__Devotional శ్రీ సతీశ బహుజీవ చైతన్యుడవు నీవు చేసే నా చేతలెల్లా నీసేవలె సుమ్మీ ఆనుక జగద్రూపుడవని నిన్నందురుగాని నేనిట్టే చూచిన వెల్లా నీ రూపులే నా నా శబ్దవాచ్యుడ వెన్నగ నీ వటుగాన వీనుల విన్నవల్లా నీ విష్ణు కథలే అట్టే విశ్వభుజుడవైతివి తొల్లే కనక నెట్టన నా రుచులెల్లా నీ ప్రసాదాలే గుట్టుతో సర్వ వ్యాపకుడవు నీ వటుగాన ముట్టిన నాతను భోగములు నీకే సెలవు ప్రక్కన జీవుల కెల్ల ప్రాణమవు నీవే కాన ముక్కున నాయాఘ్రాణములెల్లా నీవే నెక్కొని శ్రీ వేంకటేశ నీవే లోకకుటుంబివి తక్కక నా సంసారధర్మమెల్లా నీవే
__label__Devotional కమలారమణ నీకల్పితపుమానిసిని తమితోడ నాదిక్కు దయ జూడవే ఆరీతి బ్రాహ్మణుడ ననుటేకాని దేహము కోరి యాచారమునకు గొలుపదు పేరు వైష్ణవుడననే పెద్దరికమే కాని సారమైన మనసులో జ్ఞానమే లేదు చదివితిననియెడి చలపాద మింతే కాని అదన నందులోని అర్థ మెఱగ పదిరిసంసారమనే బహురూపమే కాని చతురుదనాన నందు సమర్థుడ గాను దేవ మీభక్తుడననే తేజ మొకటె కాని చేవమీర నిను బూజించ నేరను శ్రీవేంకటేశ నీచేతిలోనివాడ నేను భావించి మఱి యేపాపము నెఱగను
__label__Devotional కామధేనువిదె కల్పవృక్షమిదే ప్రామాణ్యముగల ప్రపన్నులకు హరినామజపమే ఆభరణంబులు పరమాత్ముని నుతి పరిమళము ధరణిధరు పాదసేవే భోగము పరమంబెరగిన ప్రపన్నులకు దేవుని ధ్యానము దివ్యాన్నంబులు శ్రీవిభు భక్తే జీవనము ఆ విష్ణుకైంకర్యమే సంసారము పావనులగు యీప్రపన్నులకు యేపున శ్రీవేంకటేశుడే సర్వము దాపై యితని వందనమే విధి కాపుగ శరణాగతులే చుట్టాలు పైపయి గెలిచిన ప్రపన్నులకు
__label__Romantic నీయంత వారమా నేము నెట్టుక నవ్వులు నవ్వ యీయెడ నీవు మన్నించే ఇంతులము నేము గోర గీరితే వలపు కొండలు గోట్లు నగును నేరుతుమా నీవంటి నేరుపులు బార చాచితే నీకు పదివేగురు చుట్టాలు ఆరీతివారమా నీఇల్లాండ్లము నేము చూచితే నందరియాస సంకులు మోపు నీమీద మాచేత నింతేసి పని మట్టుపడునా కాచితే నీననుపులు కాయలు బండ్లు నౌను లాచేటివారమా నీలలనలము మాటాడి నంతటిలోన మర్మములెల్ల గరగు సూటిబడీనా మాకిట్టే సులభానను గాటాన శ్రీవేంకటేశ కలసితివిటు నన్ను దీటు వెట్టుకొనేమానీ దేవుళ్లము
__label__Devotional ఇతనిచందము హరిహరి యేమి చెప్ప గొలది హరిహరి అతిరహస్యముల హరిహరి అదిగో మనకు జిక్కె హరిహరి ఆదివిష్ణు డితడు హరిహరి అదె యశోదకొడుకు హరిహరి వేదమూర్తి ఇతడె హరిహరి వెన్నదొంగిలించె హరిహరి సాదుబండి విఱిచె హరిహరి చంటివిషము చెరిచె హరిహరి పరమపరుషు డితడు హరిహరి పసుల గాచె నిదివో హరిహరి సిరికి మగడు దాను హరిహరి చెలగి రోల దగిలె హరిహరి పరగ జూడరోయి హరిహరి బదుకరోయి కొలిచి హరిహరి అమరవంద్యు డితడు హరిహరి అణచె గంసుని హరిహరి వినుత దానవారి హరిహరి వించె మద్దులు హరిహరి అమరె నిదివో హరిహరి శ్రీ వేంకటాద్రిమీద హరిహరి జమళి రామకృష్ణుడు హరిహరి సర్వమితడు హరిహరి
__label__Devotional హరినీ దాస్యమునకు నది యేమి సరిగావు ఆరయ శుకుడు నిన్ను నటి నీయం తాయను వగల దపము సేసి వసిష్ట నయ్యే నంటే వొగి వసిష్టుడు మింట నొక్క చుక్కే యెగువ యజ్ఞాలు సేసి యింద్రుడ నయ్యే నంటే దిగువ నా యింద్రు డొక్క దిక్పాలుడే ఘనమైన యీవు లిచ్చి కర్ణుడ నయ్యే నంటే వొనర నాతడు భువి నొక్క రాజే అనువై దానాలు సేసి అమరత్వ మందే నంటే కొన నది మేరువు కొండమీది బ్రదుకే అదిగాన యే యుపాయములు నే నొల్లక కదిసి నీ శరణనే గతి గంటిని యెదుట శ్రీ వేంకటేశ యిట్టి నా దెస చూచి సదయుడవై మమ్ము చక్కగ నేలితివి
__label__Romantic వెలది చక్కదనము వేరొకటి గాదు సుండి చెలులార చూడరమ్మ చెప్పరాదు వింతలు చెందమ్మిరేకులలోన జేరి తుమ్మిదలు వాలె కందువ జెలికినవే కన్నులాయను చందమై వొకతీగెపై జక్కవపిట్టలు వాలె గొందినవే యెంచిచూడ గుచములాయను నిండుజందురునిమీద నీలముల గని వుట్టె కొండవంటి చెలికవే కురులాయరు పండుటరటులమీద బలుసింహమదె యెక్కె మెండగు నెన్నడుమై మించెనిదె యిప్పుడే పచ్చని చిగురుమీద పగడపుబండు వండె అచ్చపు జెలియకదె అధరమాయ ఇచ్చకుడై శ్రీవేంకటేశుడింతలో గూడె నిచ్చకల్యాణములై నిలిచె నిన్నిటను
__label__Devotional చేకొంటి నిహమే చేరిన పరమని కైకొని నీవిందు కలవే కాన జగమున గలిగిన సకలభోగములు తగిన నీప్రసాదములే యివి అడపడు నేబదియక్షరపంఙ్క్తులు నిగమగోచరపు నీమంత్రములే పొదిగొని సంసారపుత్రదార లిల వదలని నీదాసవర్గములే చెదరక యేపొద్దు జేయు నాపనులు కదిసిన నియ్యాజ్ఞాకైంకర్యములే నలుగడ మించిన నాజన్మాదులు పలుమరు లిటు నీపంపు లివి యెలమిని శ్రీవేంకటేశ్వర నీ విక వలసినప్పుడీ వరములు నాకు
__label__Romantic నిక్కమమ్మ యశోద నియ్యాన అక్కడ నెవ్వరోకాక అటువంటివాడా వీడుగదె బాలుడు వెన్నలు దొంగలీ నేడు కాడువో అదేమోసి గబ్బిగొల్లెత చూడగదె నీవు సోయగపు చేతిజిడ్డు ఆడేవు కల్లలేకాక అటువంటివాడా చిక్కెగదె మీవాడే చేరి పెరుగుదొంగ పొక్కాలదేమోపి బొంకుగొల్లెత పుక్కిట నిదిగదె పొంగినట్టిమీగడలు అక్కటా నీభ్రమలింతే అటువంటివాడా యిదివో శ్రీవేంకటేశు డింతేసి సేసినాడు పదమే నీవేమనేవు బద్దుగొల్లెత అదివో నీమాటలైతే అన్నియు జెల్లెనమ్మ అదనాయ మీకు నాడ నటువంటివాడా
__label__Devotional హరినెఱగనిపుణ్య మంటేరుగాన దురితాలే దురితాలే దురితాలే సుండీ దొడ్డపుణ్యములు సేసి తుదలేనిసంపదలు అడ్డగించుకొని రాసులగుగురుతు జడ్డులేనిహారికధ చవిలేకుండిన నిట్టే గొడ్డేరే గొడ్డేరే గొడ్డేరే సుండీ వలేనని మేలేల్ల వడిజేసి కైవల్యమలమి చేతికిలోననగు గురుతు తలపు వైష్ణవభక్తి దగులకుండిన నంతా అలయికే అలయికే అలయికే సుండీ తిరమైన తీర్ధాలు దిరిగి యందరిలోన ధర బుణ్యడవుట యంతకు గురుతు తిరువేంకటపతి దెలియకుండిన నంతా విరసాలే విరసాలే విరసాలే సుండీ
__label__Devotional ఇంతకంటే దగుబంధు లింక నున్నారా యెంత సేసినా నీకు నెదురాడేనా కోపగించి చంకబిడ్డ గోరీ తల్లి డించితేను పైపైనే పడుగాక పాసిపొయ్యినా వోపక నానేరముల కొగి నీవు వేసరితే నీపాదాలే గతిగాక నే మానేనా చదివించే అయగారు జంకించి చూచితేను వొదిగి చదువుగాక వోపననీనా యెదుటి గుణములకు నెంత నీవు దొబ్బినాను యిదె నీకే మొక్కుదుగా కింక మానేనా చెక్కు మీటి పాలు పెంచినదాది వోయగాను గక్కన మింగుటగాక కాదనీనా యిక్కడ శ్రీవేంకటేశ యిటుల రక్షించగ నిక్కి నే మెరతుగాక నే మానేనా
__label__Romantic ఇదివో నీరమణుడు యెనయవమ్మా పొదిగి కాగిట నిట్టె భోగించవమ్మా వనితరో కొత్తగాగ వంచినశిర సెత్తవు ననుపాయ నిక నీవు నవ్వవమ్మా మునుపనెల్లా కొంకి మోనాననే వుంటివి మన గంటివి ఇక మాటాడవమ్మ గుట్టుతోడ ముసుగిడుకొని వుండితివి తొల్లి చుట్టమవైతివి చక్క జూడవమ్మ చిట్టకపు సేతలతో సిగ్గులు నెరపితివి అట్టె ఇంతట సరస మాడవమ్మా వాసి బెండ్లికూతురవై వంతులిట్టె కోరితివి ఆసతోడ మోవితేనె లానవమ్మా బాసడిగి కూడితివి పాయ కలమేల్మంగవు లాసి శ్రీవేంకటేశ్వరు లాలించవమ్మా
__label__Romantic ఎంతని పొగడవచ్చు నింతటి నీదేవులను సంతోసాన గూడితిని జాణవౌదువయ్యా జిగిమించ ముద్దుగారే చిలుకపలుకులే మగవ నోరనుడిగే మాట లెల్లాను వెగటు లేని యట్టి వెన్నెలలపోగులే చిగురు బెదవులపై చిరునవ్వులెల్లాను తొలుకరికాలపు తోరవు మెఱుగులే సొలసి రమణిచూచే చూపులెల్లాను పెలుచు గండుదుమ్మిదలపిల్లల మూకలే నిలువు గొప్పువెట్టిననెరులెల్లాను కడలేనికాంతుల కలకపు గుండలే పడతిగట్టిచన్నుల బాగులెల్లాను అడరి శ్రీవేంకటేశ యలమేలుమంగయాకె యెడయని నీభాగ్యమే యాగురుతులెల్లాను
__label__Devotional నేడు నీ మహిమ నెరపడి సమయము వాడి మెరసి యిటు వరదుడ రావే అల చక్రపాణివై యసురల తలలిల గూల్చిన జగదీశ్వరుడ చలమున హిరణ్యు జక్కాడి యిటు భూవలయము నిలిపిన వరాహమా పంచల నీదాసు బఱచిన కశిపుని జించిన శ్రీనరసింహమా యెంచి విభీషణు కిటు లంక యెసగి కొంచని ప్రతాప కోదండరామా నరకాసురు నటు నఱకి కామినుల సిరుల జెఱగొన్న శ్రీకృష్ణ పొరిబొరి బలిచే భూదాన మడిగి సిరి నిటు గూడిన శ్రీవేంకటేశా
__label__Romantic ఏల సిగ్గులువడేవే యెలయించినట్టయ్యీని వాలాయించి నీకు గానే వలచినా డతడు పాడి చూపగదవే నీపతి వేడుకపడీని వీడ మందుకొనవే వేవేగమే చూడవే యాతనిదిక్కు సుద్దు లడుగ బూచీని కూడేటికూటములకు గుబ్బతిల్లీ నతడు అట్టె పాదాలొత్తవే అందుకే తమకించీ పెట్టుకోవే తానిచ్చిన పెనుసొమ్ములు గుట్టుతోడ గూచుండవే కొంగువట్టి వేడుకొనీ గట్టిగా నీ పొందులే కడుగోరీ నతడు నెలవుల నవ్వవే శ్రీ వేంకటేశుడు నవ్వి పిలిచి నూకొనవే ప్రియముతోడ లలి గుబ్బలనొత్తవే లాలననేసీ నిన్ను తలపించి నీరతికే తమకించీ నతడు
__label__Devotional ఇతరమెరగ గతి యిదియె శరణ్యము సతతపూర్ణునికి శరణ్యము సర్వలోకముల సాక్షైకాచిన సర్వేశ్వరునకు శరణ్యము వుర్వికి మింటికి నొక్కట బెరిగిన సార్వభౌమునకు శరణ్యము శ్రీకాంత నురముచెంగట నిలిపిన సాకారునకును శరణ్యము పైకొని వెలిగేటి పరంజోతియై సౌకుమారునకు శరణ్యము తగనిహపరములు దాసుల కొసగేటి జగదీశ్వరునకు శరణ్యము నగు శ్రీ వేంకటనాథుడ నీకును సగుణమూర్తి యిదె శరణ్యము
__label__Devotional దైవమా పరదైవమా యేవగింతలు నాకు నెట్టు దెచ్చేవో పాపకర్ముని దెచ్చి పరమియ్యదలచిన మేపులకే పోక మెయుకొనీనా తీపులు రూపులు దివిరి నా వెనువెంటనేపొద్దు నీ వేడ దెచ్చేవో అధమాధముని దెచ్చి యధికుని జేసేనంటే విధినిషేధములు వివరించునా నిధినిధానములు నిచ్చనిచ్చలు బెక్కువిధముల నెటువటె వెదచల్లెదవో అతికష్టుడగునాకు నలవిగానియీమత మొసగిన నేను మరిగేనా ప్రతిలేని వేంకటపతి నీదునామామృత మిచ్చి నను నీవే మెరయింతుగాక
__label__Devotional సదా సకలము సంపదలే తుద దెలియగ వలె దొలగగవలయు అహర్నిశమును నాపదలే సహించిన నవి సౌఖ్యములే యిహమున నవి యిందఱికిని మహిమ దెలియవలె మానగవలెను దురంతము లివి దోషములే పరంపర లివి బంధములు విరసములౌ నరవిభవములౌసిరులే మరులౌ చిరుసుఖ మవును గతి యలమేల్ మంగ నాంచారికి బతియగువేంకటపతి దలచి రతు లెఱుగగవలె రవణము వలెను హిత మెఱుగగవలె నిదె తనకు
__label__Devotional ఘనుడాతడే మము గాచుగాక హరి అనిశము నే మిక నతనికె శరణు యెవ్వనినాభిని యీ బ్రహ్మాదులు యెవ్వడు రక్షకు డిన్నిటికి యెవ్వనిమూలము యీ సచరాచరమవ్వలనివ్వల నతనికే శరణు పురుషోత్తముడని పొగడి రెవ్వరిని కరి నెవ్వడు గక్కన గాచె ధర యెవ్వడెత్త దనుజుల బొరిగెను అరుదుగ మే మిక నతనికె శరణు శ్రీపతి యెవ్వని జేరి వురమునను భాసిల్లె నెవ్వడు పరమంబై దాసుల కొరకై తగు శ్రీవేంకట మాస చూపె నిత డతనికె శరణు
__label__Devotional ఈతడఖిలంబునకు నీశ్వరుడై సకలభూతములలోన దాబొదలు వాడితడు గోపాంగనల మెఱుగు గుబ్బచన్నులమీద చూపట్టుకమ్మ గస్తూరిపూత యితడు తాపసోత్తముల చింతాసౌధములలోన దీపించు సుజ్ఞానదీప మితడు జలధికన్యాపాంగ లలితేక్షణములలో కలసి వెలుగుచు నున్న కజ్జలం బితడు జలజాసనుని వదన జలదిమద్యము నందు అలర వెలువడిన పరమామృతం బితడు పరివోని సురత సంపదల నింపులచేత వరవధూతతికి పరమమైన యితడు తిరువేంకటాచలధిపుడు దానె యుండి పరిపాలనము సేయ భారకుండితడు
__label__Devotional పరమ సుజ్ఞానులకు ప్రపన్నులకు మరుగురుని మీదట మనసుండవలదా ఆకలిగొన్నవానికి నన్నముపై నుండినట్టు యేకట వుండవలదా యీశ్వరునిపై కాకల విటులచూపు కాంతలపై నుండినట్టు తేకువ నుండవలదా దేవునిమీదటను పసిబిడ్డలకు నాస పాలచంటిపై నున్నట్లు కొసరే భక్తి వలదా గోవిందునిపై వెస దెరువరి తమి విడిదలపై నునట్టు వసియించ వలదా శ్రీ వల్లభుమీదను నెప్పున ధనవంతుడు నిధి గాచియుండినట్టు తప్పక శ్రీ వేంకటేశు దగులవద్దా అప్పసమైన భ్రమ ఆలజాలాలకున్నట్టు యిప్పుడే వుండవలదా యీతని మీదనూ
__label__Romantic నీరు కొలది తామెర నేరిచితేను వలపు యీరీతి విన్నవించరే యింతులాల పతికీ యెగసక్కెపు వారి నేమీ ననరాదు గాని నగిన వారి తోడ నగవచ్చును బిగియగా సారె సారె బెనగగ రాదు గాని మొగము చూచేనంటే మోము చూప వచ్చును చాయపాటు పొందులకు సమ్మతించరాదు గాని సేయించుకొంటే బనులు సేయవచ్చును నాయము చెప్ప వచ్చితే నమ్మగరాదు గాని ఆయము లంటితేను అంటుకొనవచ్చును యేడ కేడో కతలకు నియ్యకొనరాదు గాని కూడితేను కౌగిట గూడవచ్చును యీడు జోడై శ్రీ వేంకటేశుడిట్టే నన్ను గూడె వేడుకైతే నిద్దరికి వేడుకలే వచ్చునూ
__label__Devotional నారాయ ణాచ్యుతానంత గోవిందా నేరరాదు విజ్ఞానము నీ వియ్యక లేదు నిగమాంతవిదులై తే నిన్నెఱుగుదురు గాక మృగసమానులకేల మీమీది భక్తి వెగటుగా గృపతోడ విశ్వరూపు చూపినాను పగటు దుర్యోధనుడు బహురూప మనడా చిరపుణ్యులైతే మీ సేవలు సేతురు గాక దురితచిత్తులకు మీత్రోవ యేటికి గరిమ బ్రత్యక్షమై కంబములో గలిగినా హిరణ్యకశిపుడు మిమ్మెంచి శరణనెనా దేవతలయితే మిమ్ము దెలియనేర్తురు గాక యేవల నసురులు మిమ్మెఱిగేరా శ్రీవేంకటాద్రిమీద సిరితో నీ వుండగాను కేవల సంసారు లెఱిగియును మఱవరా
__label__Devotional కొండా చూతము రారో కోండుక తిరుమలకొండా కొండని యడిగిన వరము లొసగు మా కొండలతిమ్మయ కొండా మేరువు మును స్తుతియింపగను వారిజసంభవుడా పేరు కలుగు నవరత్నంబులు బంగారము కల్పతరువూ మేరకు మీఱ గని నెలవున నారుగ నిడెనొకో యనగా ధారుణి బ్రహ్మాండములకు నాధారంబగు మా కొండా గరుడాచలం బనగా శ్రీవేంకటశైలం బనగా గిరులకు నేలికె యగు ననంతగిరి దా నీ గిరి యనగా సిరులాయ జనమగు యంజనశబరి యనెడినామములా పరగగ నాలుగు యుగముల వెలసిన ప్రబలంబగు మా కొండా పొదలూ సొంపగు నింపుల పూబొదలూ వాసననదులూ కొదలూ గల తామరకొలకులపై మెదలు దుమ్మెదలూ కదలి మలయానిలు వలపులపన కదళీవనములునూ మొదలు గా నెల్లప్పుడు నీ సంపదలు గల మా కొండా జంతువు లెల్లను మునులూ సకలమైన దేవతలూ జంతువుల యెలుగులు వేదసారంబగు హరినుతులూ చింతామణులట రాళ్లెల్లను సిరులనెలవు లా గుహలూ సంతతసౌభాగ్యంబుల నొప్పెడు సందడిగల మా కొండా వొకచో బ్రహ్మాదులు మునులును వొకచో నింద్రాదులునూ వొకచో భాగవతులు యతులు శ్రుతులువొకచో జంద్రార్కులు వొకచో తీర్థంబులు గిరులును వొకచో యోగీశ్వరులూ అకలంకత తను గోరి తపముసేయ నాస లెఱుగు మా కొండా శుకములతో జదువుదురా శుకబ్రహ్మాదులు శ్రుతులూ తకదిమ్మని యాడించు మయూరతతిని యోగీశ్వరులూ సకలపురాణంబులు విందురు మఱి పికశారికలచే మునులూ ప్రకటితముగ నీ విద్యల నొప్పెడు భాగ్యముకల మాకొండా స్వామితీర్థములకును స్వామిపుష్కరణియునూ పామరులా యమరుల జేయును పాపవినాశనమూ తా మహి గోరిక లిచ్చు గుమారధారయు పాండవసరసీ కామితఫలదాయిని ఆకాశగంగయు గల మా కొండా యిదియె క్షీరాంబుధి యనుచు మరి యిదియె ద్వారక యనుచు యిదియె నందవ్రజ మనుచును మరి యిది దా నయోధ్య యనుచూ యిదియె వైకుంఠం బనుచును యిది పరతత్త్వంబనుచు యిదియె పరమపదం బనుచు వేదములు యెన్నగ గల మా కొండా తలచిన శుకశౌనకాదులకు తలచిన తల పొసగినా తలపు లోపల నెలకొన్నా దయతో నన్నేలినా చెలువుడు మావెంకటరాయడు సిరులనెలవు చేకొన్నా కలియుగవైకుంఠం బనునామము గలిగి వెలయు మా కొండా
__label__Devotional సులభమా మనుజులకు హరిభక్తి వలనొంది మరికదా వైష్ణవుడౌట కొదలేని తపములు కోటానగోటులు నదన నాచరించి యటమీద పదిలమైన కర్మబంధము లన్నియు వదలించు కొనికదా వైష్ణవుడౌట తనివోని యాగతంత్రములు లక్షలసంఖ్య అనఘుడై చేసినయట మీద జననములన్నిట జనియించి పరమపావనుడై మరికదా వైష్ణవుడౌట తిరిగితిరిగి పెక్కు తీర్ధములన్నియునరలేక సేవించినట మీద తిరువేంకటాచలాధిపుడైన కరిరాజ వరదుని కృపగదా వైష్ణవుడౌట
__label__Devotional పరమ వివేకులాల బంధువులాల తెరదీసి మాకు నిది తెలుపరో యేడు జానల మేనిలో నిందిరా నాథు డున్నాడు వేడుకతో నతనిని వెదకరో పూడిచి వున్నది మతి బొందుగ వైకుంఠము చూడరో ధ్యానము సేసి సోదించరో కొడిదెడు బయలిలో గోవిందుని నెలవట చిడిముడి తో నిట్టే చేరి పట్టరో అడచి దాచివున్నది అందే బ్రహ్మానందము విడువరో యీ ముడియ వెలయ జేపట్టరో వూని నల్లెడు నాలికలో నుండు శ్రీ వేంకటేశు డానుకొని బత్తి తోడ నటు నిల్పరో నానబెట్టివున్నది నామ కీర్తనములందు తానకముగా నేపొద్దూ దలచుకోరో
__label__Romantic సువ్వి సువ్వి సువ్వని సుదతులు దంచెదరోలాల వనితల మననులు కుందెన చేసిటు వలపులు తగ నించో లాల కనుసన్నలనెడు రోకండ్లను కన్నెలు దంచెదరోలాల బంగారు చెరగుల పట్టుపుట్టములకొంగులు దూలగనోలాల అంగనలందరు నతివేడుకతో సంగడి దంచెదరోలాల కురులు దూలగ మంచి గుబ్బచన్నులపై సరులు దూలాడగ నోలాల అరవిరి బాగుల నతివలు ముద్దులు గురియుచు దంచెదరోలాల ఘల్లు ఘల్లుమని కంకణరవములు పల్లవ పాణులకోలాల అల్లన నడుములు అసియాడుచు సతులొల్లనె దంచెదరోలాల కప్పుర గందులు కమ్మని పువ్వులచప్పరములలో నోలాల తెప్పలుగా రతి దేలుచు గోనేటప్పని బాడెదరోలాల
__label__Devotional ఏది వలసె నీవది సేయు యిందులోన నో జీవాత్మ పాదగు మనలో నంతరాత్మయై పరగిన శ్రీహరి పనుపునను మనవంటి జీవులే మహిలోన నొక కొన్ని శునకములై కుక్కుటములై సూకరములు నైనవి దినదినము గర్మపాశముల దిరిగెడి దుర్దశ లటుచూడు సనకాదులై కొందరు జీవులు శౌరిదాసులై రటుచూడు కన్నులు గాళ్ళు మనవలె దనువులు గైకొని కొందరు నరులు పన్నిన తొత్తులు బంట్లునై మనపనులు సేయుచునున్నారు యెన్నగ శ్రీహరి నెఱగక యిడుముల బొరలెడి దది చూడు మున్నె హరిదాసులై నారదముఖ్యులు గెలిచిన దది చూడు యింతగాలమును యీపుట్టుగులనె యిటువలె బొరలితి మిన్నాళ్ళు యింతట శ్రీవేంకటేశుడు దలంచి యీ జన్మంబున మము నేలె వింతల బొరలిన నరకకూపముల వెనకటి దైన్యములటు చూడు సంతసమున ముందరిమోక్షము సర్వానందంబది చూడు
__label__Romantic పసిడి చీరవాడవు పాలుదచ్చితివిగాన పసిడిబోలినది చేపట్టెను నీకరము తొలుతనే చందురునితోడ బుట్టుగనక పోలుపుజందురుమోము పోలికై నది కళల చింతామణికందువచెల్లెలుగాన తళుకుమానికపు దంతముల బోలినది మంచి యైరావతముతో మగువ సైదోడుగాన ముంచిన కరిగమనము బోలినది పంచల బారిజాతపు బావపు సోదరిగాన యెంచగ చిగురు బోలె నీకెపాదములు తామెరతొట్టెలలోన తగిలి తానుండు గాన తామెరకన్నులబోలి తనరినది యీమేర విన్నిటా బోలి ఇన్నిలక్షణములతో నీమేన శ్రీవేంకటేశ నెలవై నిల్చినది
__label__Devotional కలడా యింతటి దాత కమలనాభుడేకాక కలడన్న వారిపాల గలిగిన దైవము యిచ్చెను సంపద లితడింద్రాదులకునెల్ల యిచ్చెను శుకాదుల కిహపరాలు యిచ్చెను వాయుజునికి యిటమీద బ్రహ్మపట్టమిచ్చల ఘంటాకర్ణుని కిచ్చె గుబేరత్వము కట్టెను ధ్రువపట్టము కమలజుకంటే మీద కట్టె విభీషణుకు లంకారాజ్యము కట్టియిచ్చె నజునికి గతచన్నవేదాలు కట్టెను శ్రీసతిచేత గంకణసూత్రములు పెట్టెను దేవతలకు పేరినమృతపువిందు వెట్టెను భక్తవత్సలబిరు దితడు యిట్టె శ్రీవేంకటాద్రి నిందరికి బొడచూపి పెట్టె దనపస్రాదము పృథివి జీవులకు
__label__Romantic కొలువువా రివి గంటే కొల్లున నవ్వుదురు తిలకించి చూచుకొంటే తిద్దుకొందువు నీమేనివింతచేతలు నీడచూచుకోవయ్య కామినిచెక్కులే నీకు కంచుటద్దాలు వేమారు నేమనబోతే వెంగెమై తోచు నీకు దీమసాన నీవైతే తిద్దుకొందువు వెలదిడినజవ్వాది వేరేపూవు గట్టవయ్య పొలతిగుబ్బలే నీకు పూవుగుత్తులు యెలమి నేమేమనిన యెగసక్కెమై తోచు తెలుసుక నీకునీకే తిద్దుకొందువు యెయ్యేడో ఆకలి నీవు యీడ దీరుచుకోవయ్య తొయ్యలిమోవే నీకు దొంతిబోనము నెయ్యపుశ్రీవేంకటేశ నేనంటే నన్ను గూడితి తియ్యక వెనకవెల్ల తిద్దుకొందువు
__label__Devotional మంగాంబుధి హనుమంతుని శరణ మంగవించితిమి హనుమంతా బాలార్కబింబము ఫల మని పట్టిన ఆలరి చేతల హనుమంతా తూలని బ్రహ్మాదులచే వరములు వోలిజేకొనిన వో హనుమంతా జలధిదాట నీ సత్వము కపులకు నలరి దెలిపతివి హనుమంతా యిలయు నాకసము నేకముగా నటు బలిమి బెరిగితివి భళీ హనుమంతా పాతాళము లోపలి మైరావణు నాతల జంపిన హనుమంతా చేతులు మోడ్చుక శ్రీవేంకటపతినీతల గొలిచే హిత హనుమంతా
__label__Devotional నీకే శరణంటి నిన్నే నమ్మితినయ్య పైకొని శ్రీహరి నీవే పరిహరించవే విజ్ఞానములు గొన్ని విందు నే నూరకే సుజ్ఞానములు గొన్ని చూతు నే నేపొద్దు అజ్ఞానము నే ననిశము నడచేది ప్రజ్ఞాహీనుడ నెంత పాపకర్మమో సుకృతము లొకమరి సొరిది నే బోధింతు ప్రకృతి యొక్కొక వేళ భావింతు నాత్మలో అకృతములే నే ననిశము జేసేది వికృతాచారుడ నింకా వికార మెంతో ధర్మమార్గమూ గొంత తలపున నెరిగితి నిర్మలచిత్తమై మోక్షనిలయము నెరిగితి నిర్మించి శ్రీవేంకటేశ నీవు నన్ను నేలగాను మర్మ మెరిగితి నెట్ల మన్నన గాచితివో
__label__Devotional గెలిచితి భవములు గెలిచితి లోకము యెలమి నీ దాసుల కెదురింక నేది జయ జయ నరసింహా జయ పుండరీకాక్ష జయ జయ మురహర జయ ముకుంద భయహరణము మాకు బాపనాశనము క్రియతోడి నీ సంకీర్తన గలిగె నమో నమో దేవ నమో నాగపర్యంక నమో వేదమూ ర్తి నారాయణా తిమిరి మమ్ము గావగ దిక్కయి మాకు నిలువ జమళి భుజముల శంకుజక్రములు గలిగె రక్ష రక్ష పరమాత్మ రక్ష శ్రీవేంకటపతి రక్ష రక్ష కమలారమణ పతి అక్షయ సుఖమియ్యగల నటు దాపుదండగా పక్షివాహనుడ నీభ క్తి మాకు గలిగె
__label__Devotional అన్నియును నతని కృత్యములే యెన్నియైనానవు నతడేమి సేసినను అణురేణు పరిపూర్ణుడవలి మోమైతేను అణువౌను కమలభవాండమైన ఫణిశయనుని కృపాపరిపూర్ణ మైతే తృణమైన మేరువౌ స్థిరముగా నపుడే పురుషోత్తముని భక్తి పొరపొచ్చ మైతే ఎరవులౌ నిజసిరులు ఎన్నైనను హరిమీది చింత పాయక నిజం బైతే నిరతి బట్టినవెల్లా నిధానములే మదనగురుని సేవ మదికి వెగటైతేను పదివేలు పుణ్యములు పాపంబులే పదిలమై వేంకటపతి భక్తి గలిగితేను తుదిపదంబునకెల్ల దొడవవు నపుడే
__label__Romantic అంగన విభుగూడే దది యేకాలమో కాక అంగజుని కిది గాల మాయనో కాక చెలియచెంపలనుండి సేవంతిరేకులే రాలె అలరువసంతకాల మాయనో కాక కలికికన్నులనుండి కన్నీటిబొట్లు రాలె యెలమి వానకాల మిదియో కాక కాంతవిరహపుమేన గాకలయెండలు గాసె యింతలో వేసవికాల మిదియో కాక వింతపులకమొగము వెన్నెలతేటలు గాసె యింతట శరత్కాల మిదియో కాక శ్రీవేంకటేశు జూచి సిగ్గు లీ కామిని చిందె యీవేళ హిమంతకాల మిదియో కాక భావించి యీతని గూడ పయ్యద మేన గప్పె ఆవటించు చలికాల మదియో కాకా
__label__Devotional ఎట్టివారికినెల్ల నిట్టికర్మములు మాయెట్టివారికి నింక నేది తోవయ్య పాముజంపిన యట్టిపాతకమున బెద్ద పాముమీద నీకు బవళించవలసె కోమలి జంపిన కోఱతవల్ల నొక్కకోమలి నెద బెట్టుకొని యుండవలసె బండి విఱిచినట్టి పాతకమున బెద్ద బండిబోయుడవై పనిసేయవలనె కొండవెఱికి నట్టిగుణమున దిరుమలకొండమీద నీకు గూచుండవలసె
__label__Romantic అలమేలుమంగ నీవన్నిటా నొరపరివి కలికి నీవొళ్ల నివి కంటిమే చెలియా బలిమిగలవారికిని పంతంబు లీడేరు కలిమిగలవారికిని గర్వమమరు చలముగలవారికిని సరసంబు లనువుపడు కలదెల్ల నీ వొళ్ల గంటిమే చెలియా ననుపుగలవారికిని నవ్వినంతయు జెల్లు చనవుగలవారికిని జరగు బొందు మనసుగలవారికిని మలసి నెనగవచ్చు ఘనతలివి నీవొళ్ల గంటిమే చెలియా వెరవుగలవారికిని వేడుకలు నెలవుకొను సిరులుగలవారికిని జేరు కీర్తి యిరవుకొని శ్రీవేంకటేశ్వరుడు నిను నేలె గరిమి లివి నీవొళ్ల గొంటిమే చెలియా
__label__Devotional కానవచ్చె నిందులోన కారుణ్యనరసింహా తానకమై నీకంటే దాస్యమే పో ఘనము యెనసి ప్రహ్లాదుడు యెక్కడ జూపునోయని ననిచి లోకమెల్ల నరసింహగర్భములై పనివూని వుంటి వటు భక్తపరతంత్రుడవై తనిసి నీ వధికమో దాసులే యధికమో మక్కువ బ్రహ్మాదులు మానుపరాని కోపము ఇక్కువై ప్రహ్లాదుడు యెదుట నిలిచితేను తక్కక మానితి వట్టే దాసుని యాధీనమై నిక్కి నీకింకరుడే నీకంటే బలువుడు ఆరసి కమ్మర ప్రహ్లాదవరదుడని పేరువెట్టుకొంటి విట్టే బెరసి శ్రీవేంకటేశ సారె నీశరణాగతిజనుని కాధీనమైతివీరీతి నీదాసునికే యిదివో మొక్కేము
__label__Romantic వంచిన పన్నీటబో వాడె నీమోము మంచున దామెరసొంపు మాయుగదవే సంపెంగ నూనియనే మజ్జనము సేయగ బో చెంపజారి తురుమెల్ల జెదరీ నేడు గుంపులైన తుమ్మిదలు కొమ్మ నీయలకలివి రంపపుగంపునకు వెరచుగదవే జవ్వాది యెప్పుడు నీ నొసల మెత్తగానె పో యెవ్వరు నిలిచిన నోరెత్తవు నేడు కొవ్విన చిలుకపలుకులు దీనిగాలికి దవ్వుదవ్వులనె కడు దాగుగదవే ఒక్కటై వేంకటవిభుడొత్తినరేఖల బో చక్కని నీచను గొంగు జారీ నేడు జక్కవపులుగులివి చందురుడుదయమైన వుక్కమీరి బెదరుచునుండు గదవే
__label__Romantic పూజ లందురు జేసేదే పుష్పయాగము ఆజి నర్జునుడు చేసినది పుష్పయాగము మొదల శ్రీసతిచేతి మోవానకమలమే పొదల నీకెపుడును పుష్పయాగము గుదిగొన మిమ్మిద్దరి గూడించే మరువిరులు పొదిగి పూజించిన పుష్పయాగము మాలాకారు డిచ్చిన మధురలో పూదండ పోలింప నీకు నదె పుష్పయాగము కేలితో నారదు డొసగిన పుష్పయాగము భూలోకమున నీకు బుష్పయాగము తొరలి అలమేల్మంగతురుమువిరులే నీకు పొరసి నీవురముపై పుష్పయాగము సిరులతో మునులెల్ల శ్రీవేంకటాద్రీశ నీకు పారి బొరి జేసేరు పుష్పయాగము
__label__Devotional వీదిలోన నదేకదే విష్ణుపదము ఆదెసనే పాయకుండు నాధిమూలము చూచేటి చూపులకును సూటియైన మొదలేదో యేచి వినుకలిమర్మ మెందు దాకీనో వాచవిచవులు చూచే వంటశాల చోటేదో ఆచాయనే వుండు నాదిమూలము పూప తలపోతలకు పుట్టినయి ల్లది యేదో పైపై నూర్పులు నిలువగ జోటేదో మాపులు నిద్రించువేళ మరచేటి చోటేదో ఆపొరుగుననే వుండు నాదిమూలము నేరిచిన విద్యలెల్లా నించి దాచేచోటేదో కోరని యానందముకొన యేదో ఆరయ శ్రీవేంకటేశు డాడనే పాయక వుండు ఆరితేరి నాతడీత డాదిమూలము
__label__Devotional జలజనాభ హరి జయ జయ యిల మానేరము లెంచకువయ్యా బహుముఖముల నీప్రపంచము సహజగుణంబుల చంచలము మహిమల నీ విది మరి దిగవిడువవు విహరణ జీవులు విడువగగలరా పలునటనల యీప్రకృతి యిది తెలియగ గడునింద్రియవశము కలిసి నీ వందే కాపురము మలినపు జీవులు మానగగలరా యిరవుగ శ్రీవేంకటేశుడ నీమాయ మరలుచ నీవే సమర్థుడవు శరణనుటకే నే శక్తుడను పరు లెవ్వరైనా బాపగగలరా
__label__Devotional సీతాసమేత రామ శ్రీరామ రాతి నాతి జేసిన శ్రీరామ రామ ఆదిత్యకులమునందు నవతరించిన రామ కోదండభంజన రఘుకుల రామ ఆదరించి విశ్వామిత్రుయాగము గాచిన రామ వేదవేదాంతములలో వెలసిన రామ బలిమి సుగ్రీవుని పాలి నిధానమ రామ యిల మునుల కభయమిచ్చిన రామ జలధి నమ్ముమొనను సాధించిన రామ అలరు రావణదర్పహరణ రామ లాలించి విభీషణుని లంక యేలించిన రామ చాలి శరణాగతరక్షక రామ మేలిమి శ్రీవేంకటాద్రిమీద వెలసిన రామ తాలిమితో వెలయు ప్రతాపపు రామ
__label__Devotional ఎంతటివాడవు నిన్ను నేమని నుతింతును చింతలు నీ కమరకుండగా విచారించే నేను పాలసముద్రములోన బవళించివుండే నీకు బాలుడవైతేనే వెన్న బాతాయెనా కాలమెల్లను శ్రీకాంత కౌగిటనుండే నీకు గోలవైతే గొల్లెతల గడ వేడు కాయెనా పరమపదమునందు బ్రహ్మమై వుండే నీకు పెరిగి రేపల్లె నాడ బ్రియమాయెనా సురల నెల్లా గావ సులభుండవైన నీకు గరిమెతోడ బసుల గాన వేడు కాయెనా యేపొద్దు నిత్యముక్తుల నెనసివుండే నీకు గోపాలులతో గూడుండ గోరి కాయెనా బాపురే యలమేల్మంగపతి శ్రీవేంకటేశ్వర యేపొద్దు నిట్టి లీలలె యితవాయెనా
__label__Devotional పరమాత్ముని నోరబాడుచును యిరుదరులు గూడగ దోసి దంచీ మాయ కొలది బ్రహ్మాండపు కుందెనలోన కులికి జీవులను కొలుచు నించి కలికి దుర్మోహపు రోకలివేసి తలంచి తనువులను దంచీ మాయ తొంగలి రెప్పలు రాత్రులు బగలును సంగడి కనుగవ సరి దిప్పుచు చెంగలించి వెస జేతులు విసరుచు దంగుడు బియ్యముగా దంచీ మాయ అనయము దిరు వేంకటాధీశ్వరుని పనుపడి తనలో బాడుచును వొనరి విన్నాణి జీవులనెడి బియ్యము తనర నాతనికియ్య దంచీ మాయ
__label__Romantic నాటి సుద్దులె వింటిమి నేటి సుద్దులు గంటిమి పాటింప నావేడుకలు ప్రత్యక్షమైవున్నవి ఆదన గోనేటిదండ హరి గూచుండి చూడగ యెదుటనె జలకేలి నింతు లుండగా కదిసి యమునలోన కందువైన గోపికలు పొదిగి వలపుచల్లే పోలికయై వున్నది అంతలోనె వలువలు అందరు గట్టుక వచ్చి చెంత నితని కొలువు సేయగాను చింతదీర దొల్లి అందె చీర లిన్ని నిప్పించుక సంతసాన నిట్లుండే సరవినే వున్నది అట్టె శ్రీవెంకటేశు డలమేల్మంగను గూడి నెట్టన పైడిమేడలో నిండు కుండగా ఱట్టుగా వీ రిందరు నాఱడిసేసి నవ్వగాను తెట్టెలై నాటి పొందులు తెలిపి నట్టున్నది
__label__Devotional జగమెల్లా జూచితిని చనవరులై యున్నారు అగపడి యెవ్వరి గా దనవచ్చును మాకును అందరి భ్రమయించేది అదిగో నీ విష్ణుమాయ పొందుగా సృష్టి యెల్లా నీ పుత్రుడైన బ్రహ్మదే యెందును సంసారము సేయించేవాడు మన్మథుడు చెంది యెవ్వరి గా దని చెప్పవచ్చు మాకును సర్వము నీ యాజ్జ యని సంకల్పము చెప్పేరు వుర్వి నెత్తి బెట్టుకొని వున్నాడు నీ శేషుడు పర్వి నీ మహిమ విష్ణుపాద మట ఆకాశము నిర్వహించి యెవ్వరితో నెట్టు కొనే మికను జలధి పాన్పు రవిచంద్రులు కన్నులు నెలవు బ్రహ్మాండము నీ కింతా నటే యెలమి శ్రీవేంకటేశ యలమేల్మంగపతిని తలప నెవ్వరు నీ చిత్తము పట్టి రికను
__label__Devotional అందుకే నాపై దయ దలచు మాతురబంధుడవు యిందరిలో నా దైన్య మేమని చెప్పే నికను నేరని వచ్చినచోట నీ మొగమే చూతు గాని యేరీతి బరిహరింప నే నోపను తీరని పాపము లంటితే నారాయణ యందు గాని పేరుకొని యది విడిపించుకొన నెఱుగ పరులు నాఫయి గినిసితే భావింతుగాని నిన్నే బిరుద నేనై మలసి తప్పించుకో లేను సరి నాపదైతే నీకే శరణంబు చొత్తుగాని వొరులకు జెప్పియట్టే వొడ్డించుకోజాలను కడు జింతైతే నీవు గలవని వుందు గాని దిడముగా నా బుద్ధి తిప్పగ లేను అడరి శ్రీవేంకటేశ అలమేలుమంగపతి బడివాయకుందుగాని బయపడనేనికను
__label__Devotional చెప్పవే నన్ను మన్నించి శ్రీపతి నాకు యెప్పడును జింతించేనిదే పనై నేను పొలసి నీరూప మెట్టు పొడచూపేవో యెలమి నాభాగ్య మిక నెట్టున్నదో అలరి నా కేబుద్ధి ఆనతిచ్చేవో కలిగిన నీమాయ యేగతి గడచేనో వరుస నా కెట్లా గైవసమయ్యేనో యిరవై నాజన్మఫల మెట్టున్నదో పరగ నామతి నెట్టు పాయకుండేవో కరుణానిధివి నిన్నే కరణి మెప్పించేనో పనివడి యెట్లా నీభక్తి యిచ్చేవో నామనసు చంచల మెట్టు మట్టుపడీనో యెనలేని నాతలపు యెఱిగి శ్రీవేంకటేశ నను నేలితివి యెట్లా నాకోరిక చెల్లీనో
__label__Devotional ఏమిఫలము దా నిన్నియును దెలిసినను సామునేసిన ఫలము జయశీలుడౌట గాక తానుగలిగిన ఫలము దయ సేయగలుగుట మేనుగలిగిన ఫలము మేలెల్ల గనుట మానుషముగల ఫలము మంచివాడౌట తను దానె తెలిసినఫలము తత్వపరుడౌట గాక పదిలమగు కులము గల ఫలము తాజదువుట చదివినఫలం బర్థసారంబు గనుట పొదలి శాస్త్రర్థంబు పొడగన్న ఫలము మతి దలకకిటు వేంకటేశుదాడౌట గాక
__label__Devotional ఏ పొద్దు చూచిన దేవు డిటానే యారగించు రూపులతో బదివేలు రుచులై నట్లుండెను మేరుమందరాలవలె మెరయు నిడ్డెనలు సూరియచంద్రులవంటి చుట్టుబళ్ళేలు ఆరనిరాజాన్నాలు అందుపై వడ్డించగాను బోరన చుక్కలు రాసి వోసినట్లుండెను పలు జలధులవంటి పైడివెండిగిన్నెలు వెలిగొండలంతలేసి వెన్నముద్దలు బలసిన చిలుపాలు పంచదార గుప్పగాను అలరు వెన్నెలరస మందిచ్చినట్లుండెను పండిన పంటలవంటి పచ్చళ్ళు గూరలును వండి యలమేలుమంగ వడ్డించగా అండనే శ్రీవేంకటేశు డారగించీ మిగులగ దండిగా దాసులకెల్లా దాచినట్లుండెను
__label__Devotional అందరికి సులభుడై అంతరాత్మ యున్నవాడు యిందునే శేషగిరిని యిరవై విష్ణుడు యోగీశ్వరుల మతినుండేటి దేవుడు క్షీరసాగరశాయియైన సర్వేశుడు భాగవతాధీనుడై న పరమపురుషుడు ఆగమోక్తవిధులందు నలరిన నిత్యుడు వైకుంఠమందునున్న వనజనాభుడు పరమాకారమందునున్న ఆదిమూరితి ఆకడ సూర్యకోట్లందునున్న పరంజ్యోతి దాకొన బ్రహ్మాండాలు ధరించిన బ్రహ్మము నిండువిశ్వరూపమై నిలిచిన మాధవుడు దండి వేదాంతములు వెదకే ధనము పండిన కర్మఫలము పాలికివచ్చిన రాసి అండనే శ్రీవేంకటేశుడైన లోకబంధుడు
__label__Romantic కొమ్మలు పాదాలొత్తగా గోవిందుడు యెమ్మెలకే పవళించె నిదివో గోవిందుడు సరిగా గొల్లెతలతో సరసాలాడి యలసి నిరతితో బవళించె నేడు గోవిందుడు అరసి బృందావనాన ఆవుల గాచి వచ్చి ఇరవుగ బవళించె నిదివో గోవిందుడు కదిసి గోపాలులతో కచ్చకాయ లాడివచ్చి గుదిగొన బవళించె గోవిందుడు మొదల గోవర్ధనాద్రి మోపు మోచి వచ్చి నేడు యెదుటనే పవళించె నిదివో గోవిందుడు నించి శ్రీ వేంకటాద్రిని నిలిచిందు బవళించె కొంచక తిరుపతిలో గోవిందుడు అంచెల బదారువేల నలమి వారివరుస లెంచుకొంటా బవళించె నిదివో గోవిందుడు
__label__Devotional బలువుడు నాతడే బంధువుడు నాతడే తల చాతనికి మొక్క దగులింతే నేము దైవమే భారకుడు ధరణి రక్షించుటకు భావింప నరులచేత పనిలేదు శ్రీవల్లభు డతడు నేసినట్టల్లా నవును వావాత ననుభవించేవారమింతే నేము హరియే స్వతంత్రుడు అన్నిపనులుగా జేయ పరుల వుద్యోగాలు పనిలేవు సురనాథు డాతడు చూచినట్టల్లా నవును వరుసతో దిరిగాడేవారమింతే నేము సకలేశుడే కర్త జగములు గాచుటకు ప్రకటించ నేర్పులు పనిలేవు వొకట శ్రీవేంకటేశు డొనరించినట్లవును సుకియించి పొగడేటి సుద్దులింతే నేము
__label__Romantic చెల్లునా నీ కీపనులు చెన్న కేశా కొల్లకాడ వౌర గండిగోట చెన్నకేశా అంగవించి మగనాలి కాసపడే విందరిలో జెంగలింపు జూపులతో జెన్నకేశ రంగుమీర నిరువంక రమణు లిద్దరుండుగా అంగన లింకానా ఔరా చెన్నకేశా కమ్మటి మానవు మమ్ము గరగించే వూరకైనా చిమ్ముదేనె మాటలతో జెన్నకేశ దొమ్మిసేసి మగువల తొల్లె యాఱడి బెట్టితివమ్మరో నీకు వెరతుమౌర చెన్నకేశా వావి గద్దంటా నాతో వచ్చి వచ్చి నవ్వేవు శ్రీవేంకటాద్రి మీద జెన్న కేశ కావిమోవి గంటిసేసి కమ్మి నన్నుగూడితివి ఆవేశ నేమననైతి చెన్న కేశా
__label__Devotional చేపట్టు గుంచము శ్రీవిభుడు వై పెరిగి పొగడవలె గాక మనసులోనిహరి మరవక తలచిన యెనయ నిహపరము లేమరుదు పెనగొన నాతనిపేరు నుడిగినను తనకు మహానందము లేమరుదు పుట్టించినాతని పొసగగ గొలిచిన యిట్టె వివేకం బేమరుదు చుట్టి యతనిదాసులకుమొక్కినను పుట్టగు గెలుచుట భువి నేమరుదు శ్రీవేంకటేశ్వరు జేరి భజించిన యేవేళ సాత్విక మేమరుదు భావించి యాతనిపై భక్తి నిలిపినను కైవశముగ దను గను టేమరుదు
__label__Devotional సందడి విడువుము సాసముఖా మంధరధరునకు మజ్జనవేళా అమరాధిపు లిడు డాలవట్టములు కమలజ పట్టుము కాళాంజి జమలిచామరలు చంద్రుడ సూర్యుడ అమర నిడుడు పరమాత్మునకు అణిమాదిసిరులనలరెడు శేషుడ మణిపాదుక లిడు మతి చెలగా ప్రణుతింపు కదిసి భారతీరమణ గుణాధిపు మరుగురు బలుమరును వేదఘోషణము విడువక సేయుడు ఆదిమునులు నిత్యాధికులు శ్రీదేవుండగు శ్రీవేంకటపతి ఆదరమున సిరు లందీ వాడె
__label__Devotional సోదించిరిదియె సురలును మునులును ఆదికి ననాది హరినామం అరిది వేదశాస్త్రార్థసంగ్రహము అరయగ నొకటే హరినామం దురితహరము భవదుఃఖనాశనము అరిభయంకరము హరినామం సకలపుణ్యఫలసారవిహారము అకలంకము హరినామం ప్రకటము సులభము పరమపావనము అకుటిలమిది హరినామం కందువ సదరము కైవల్యపదము అందరికిదియే హరినామం యెందును శ్రీవేంకటేశ్వరు కరుణకు నందుకోలైన హరినామం
__label__Devotional నేరిచిబ్రదికేవారు నీదాసులు నేరమి బాసినవారు నీదాసులు కామము గ్రోధము రెంటీ గాదని విడిచి మంచినేమము వట్టినవారే నీదాసులు దోమటి బాపపుణ్యాల దుంచివేసి చూడగానే నీమాయ గెలిచినారు నీదాసులు కిక్కిరించిన యాసల గిందవేసి మోక్షము నిక్కి నిక్కి చూచేవారు నీదాసులు వెక్కసపు భక్తితోడ వెఱపు మఱపు లేక నెక్కొన్న మహిమవారు నీదాసులు అట్టె వేదశాస్త్రముల అర్థము దేటపఱచి నెట్టుకొని మించినారు నీదాసులు యిట్టె శ్రీవేంకటేశ యితరమార్గములెల్లా నెట్టువడ దోసినారు నీదాసులు
__label__Devotional ఏది నిజంబని యెటువలె నమ్ముదు పోదితోడ నను బోధింపవే సత్తు నసత్తని సర్వము నీవని చిత్తగించి శ్రుతి చె ప్పెడిని వుత్తమమధ్యమ మొగి గలదని మరి యిత్తల శాస్త్రము లేర్పరచీని నానారూపులు నరహరి నీవని పూనిన విధు లిటు పొగడెడిని మానక హేయము మరి వుపాధేయము కానవచ్చి యిల గలిగియున్నవి భావాభావము పరమము నీ వని దైవజ్ఞులు నిను దలచెదరు శ్రీవేంకటగిరి జెలగిన నీవే తావుగ మదిలో దగిలితివి
__label__Romantic ఇటువలె నుండవద్దా యిరవైన మోహము తటుకన నీమీది తగులెంతోకాని సొరిది నీమోము సారె జూచియును దనియదు తరుణి మాటలాడియు దనియదు సరసము లాడియాడి చాలునని తనియదు అరుదైన మదిలోని యాస యంతోకాని ననుపుసేసుక చెలి నవ్వియును దనియదు తనువుసోఃక బెనగి తనియదు మునుకొని చేతులెత్తి మొక్కియును దనియదు యెనసి నీపై వలపింకా నెంతోకాని రమణఇ నీకాగిట రతిసేసి తనియదు తమితో గుబ్బలనొత్తి తనియదు జమళి శ్రీవేంకటేశ సన్నసేసి తనియదు అమరిన సంతోసమది యెంతోకాని
__label__Romantic చెల్లబో నన్ను నీవింత సేతురటవే వెల్లవిరిగా నేమైనా వింటివటవే వెన్నెలలే మరిగేవు వెంటవెంట దిరిగేవు నన్ను నీవు మతి నంత నమ్మవటే వెన్న నున్నగా నూరేవు వెక్కసమై దూరేవు కన్నెరో నీవేమైనా గంటివటవే కుంకుమలే కురిసేవు కొంగువట్టి జరసేవు ఇంకా నాగుణము నీ వెఱగవటే లంకెనుండి జునిగేవు లావులకే పెనగేవు కంకిగా నెందుకైనా నే గాదనేనటే పన్నీరే చిలికేవు పట్టి తేనె యలికేవు అన్నువనాకాగి లింత యలపటవే వున్నతి శ్రీవేంకటాద్రి నుండి వచ్చి నంబటూరిచెన్నుడనై కూడితిని చేకొంటివటే
__label__Romantic కరేణ కిం మాం గృహీతుం తే హరే ఫణిశయ్యా సంభోగ జలే తవ సంచరణ మిహాధస్ స్థలే భవనం తవ సంతతం బలె రూప ప్రకటన మతులా చలే స్థానం చల చల రమణా పదే భువన ప్రామాణ్యం తవ హ్రదే ప్రచుర విహరణ మిదం ముదేమునీనాం మోహనం తనుం మదే తవ నర్మ చ మాం విసృజ స్మరే విజయ స్తవ విమలతురగ ఖురే రతిసంకుల రచన పురే తవ విస్ఫురణం వేంకట గిరేః పతే తే ఖేలాఘటిత
__label__Romantic చిత్తగించవయ్య యేల సిగ్గులతో నవ్వేవు బత్తిగలవారిమీద పరాకుగావచ్చునా కిన్నెరమీటులలోనే కెరలికెరలి నీకు విన్నపాలు సేసీవి వెలది సన్నలాను చాయలాను జారినపయ్యదలోనిచన్నులనే కానికలు సారెకు జూపీని సేసేటిరాగాలలోనే చెలరేగి చెలరేగి సేసలుచల్లీ వలపుచెలియ మూసినముత్తెమువంటిమోవినే నోరూరించి ఆసల విందులు చెప్పీ నదివో నీకును చెప్పిన గీతములలోసిగ్గు గులికికులికి కప్పురవిడెములిచ్చీ గలికి యిప్పుడే శ్రీవేంకటేశ యే నలమేలుమంగను కప్పి నన్నేలితి వాపె గరుణించవయ్యా
__label__Devotional కట్టెదుర వైకుంఠము కాణాచయిన కొండ తెట్టెలాయ మహిమలే తిరుమల కొండ వేదములే శిలలై వెలసినది కొండ యేదెస బుణ్యరాసులే యేరులైనది కొండ గాదిలి బ్రహ్మాదిలోకముల కొనల కొండ శ్రీదేవుడుండేటి శేషాద్రి యీకొండ సర్వదేవతలు మృగజాతులై చరించే కొండ నిర్వహించి జలధులే నిట్టచరులైన కొండ వుర్వి దపసులే తరువులై నిలిచిన కొండ పూర్వపు టంజనాద్రి యీ పొడవాటి కొండ వరములు కొటారుగా వక్కణించి పెంచే కొండ పరగు లక్ష్మీకాంతు సోబనపు గొండ కురిసి సంపదలెల్ల గుహల నిండిన కొండ విరివైన దిదివో శ్రీవేంకటపు గొండ
__label__Devotional శరణంబితడే సకలము నాకును వెరవున మనసా వెతకవో యితని అభయం బొసగేటియత డెవ్వడు మును యిభరక్షకుడత డెవ్వడు వుభయ విభూతుల కొడయం డెవ్వడు ప్రభువతడే నా పాలి దేవుడు శరణాగతులకు సరి దా పెవ్వడు యిరువుగ శ్రీ పతి యెవ్వడు అరి దుష్టదైత్యహంతకు డెవ్వడు పరమును నతడే నాపాలి దేవుడు ఆది శంఖ చక్రాయధు డెవ్వడు యే దెస బూర్ణు డెవ్వడు వేదమయుడు శ్రీ వేంకటపతియై పాదాయ నిదె నాపాలిదేవుడు
__label__Devotional జూడగ జూడగ సుడిగొనె మాయలు వేడుకతో నిన్ను వెదకే దెపుడో కడపగ గడపగ గాలము గడచెను జడిసిన వెనకటి జన్మముల నడవగ నడవగ నడచె సంసారము యెడయక హరి నిన్ను యెఱిగే దెపుడో కోరగ గోరగ గూడె లంపటము గారవమగు నిజకర్మముల మేరలు మీఱగ మించెను మమతలు కూరిమి హరి నిన్ను గొలిచే దెపుడో నిలుపగ నిలుపగ నిండెను జ్ఞానము అలరగ శ్రీహరి అనుజ్ఞను యిలలో శ్రీ వేంకటేశ నీమఱ గలరి చొచ్చి కొనియాడితి మిపుడు
__label__Romantic శ్రీవేంకటేశ్వరుడు శ్రీయలమేల్మంగతోడ కోవిదుడై విహరించీ కోడతిరుణాళ్లు వెల్లవిరిగా వీదుల వెన్నెలలు గాయగా చల్లని పూవులవాన జడి మించగా వొల్లనే సతులు దన్ను వుగ్గళించి పొగడగా కొల్లలాడీ వలపలు కోడతిరుణాళ్లు ఆటల పాటలవాడు అండనే వినిపించగా పాటించి యారగింపులు పైపై జేయగా గాటముగ వీడెములు గందములు నందుకొంటా కోటి భోగాలు భోగించీ కోడతిరుణాళ్లు చేరి పన్నీరు కప్రము శిరసున గులుకగా వూరక యిందరు కొలువులు సేయగా యీరీతి శ్రీవేంకటేశుడిందరుసతుల గూడి కోరికలు వెదచల్లీ కోడతిరుణాళ్లు
__label__Devotional సకలసంగ్రహము సకలసంచయము అకృతకృత మిది హరినామం సకలవేదశాస్త్రములసార మిది సకలమంత్రరాజంబు నిది సకల పురాణరసముల మధుర మిది ఆకుటిలపావనం హరినామం సకలతత్వసంశయఖండన మిది సకలకర్మనిశ్చయము నిది సకలవిధిరహస్యప్రధాన మిది అకారణహితం హరినామం సకలదేవతాస్వామిప్రియం బిది సకలలోకరక్షణము నిది ప్రకటం వేంకటపతి నామాంకితమకించనధనం హరినామం
__label__Devotional ఇప్పుడిటు కలగంటి నెల్ల లోకములకునప్పడగు తిరువేంకటాద్రీశు గంటి అతిశయంబైన శేషాద్రిశిఖరము గంటి ప్రతిలేని గోపురప్రభలు గంటి శతకోటి సూర్యతేజములు వెలుగగ గంటి చతురాస్యు బొడగంటి చయ్యన మేలుకంటి కనకరత్నకవాటకాంతు లిరుగడగంటి ఘనమైన దీపసంఘములు గంటి అనుపమమణిమయమగు కిరీటము గంటి కనకాంబరము గంటి గక్కన మేలుకంటి అరుదైన శంఖచక్రాదులిరుగడ గంటి సరిలేని అభయహస్తము గంటిని తిరు వేంకటాచలాధిపుని జూడగ గంటి హరి గంటి గురు గంటి నంతట మేలుకంటి
__label__Devotional పుట్టుగులు నొక్కటే పుణ్యపాపములే వేరు యెట్టుసేసినా జేసీ నేమి సేయవచ్చును పగలే రేయి యీబడి గొన్నిజీవులకు వొగి నా రేయి పగలౌ నొకరికిని తగుదైవ మొకడే తమ మతములే వేరు పగటుల విష్ణుమాయ భ్రమయించీ నిదివో నిలువెల్లా జేదే నెరి గొన్నివృక్షములు కలదెల్ల దీపే కమ్మర గొన్ని తలపును నొకటే తత్త్వములే వేరువేరు చెలరేగి విష్ణుమాయ చిక్కువెట్టీ నిదివో ఇహమే పరము యెరిగితే గొందరికి మహి బరమే ఇహము మరొకరికి వహితో శ్రీవేంకటేశు వలెనని కొలిచితే సహజపు విష్ణుమాయ జారిపోవునపుడే
__label__Devotional ఊరకే దొరుకునా వున్నతోన్నతసుఖము సారంబు దెలిసికా జయము చేకొనుట తలపులోపలి చింత దాటినప్పుడు గదా అలరి దైవంబు ప్రత్యక్షమౌట కలుషంపు దుర్మదము గడచినప్పుడు గదా తలకొన్న మోక్షంబు తనకు జేపడుట కర్మంబు కసటు వో గడగినప్పుడు గదా నిర్మలజ్ఞానంబు నెరవేరుట మర్మంబు శ్రీహరి నీమఱగు జొచ్చిన గదా కూర్మి దన జన్మమెక్కుడు కెక్కుడౌట తన శాంతమాత్మలో దగిలినప్పుడు గదా పనిగొన్న తన చదువు ఫలియించుట యెనలేని శ్రీవేంకటేశ్వరుని దాస్యంబు తనకు నబ్బిన గదా దరిచేరి మనుట
__label__Romantic ఏమని నీకు మొక్కే నిటువంటిదాన నేను ఆముకొని యప్పటిని ఆదరించేవు నన్ను కదిసి నీదేవినైన గర్వాన నే నాడితిని యెదురు మాటలు నీతో యెన్నియైనాను మదన పరవశాన మరి గొన్ని సేసితి చెదరి యెవ్వరితోడా జెప్పరాని చేతలు మన్నించేవనుచు నీతో మందెమేళాల నవ్వితి సన్నల చాయల నిట్టె సరిబేసికి చిన్నదాన గనక నీసిగ్గులు విడిపించితి కన్న వారికెల్లా నవి కమ్మని గురుతులు కొసరి నీవు గూడిన కూటాలకు నే నొక్కితి పసిమి నీ చెక్కులు నే బలుమారును యెసగితి శ్రీ వేంకటేశ నీకీడు గనక రసికులకెల్లా నవి రహస్యపు కతలు
__label__Romantic ఒక్కొక్కసతినడుమ నొక్కొక్కరూపు గైకొని యెక్కువైతి కృష్ణా నిన్నెట్ల నమ్మేదిరా మాటలాడే వొకతెతో మళ్ళిచూచే వొకెతను వోటలేక నవ్వునవ్వే వొకతెతోను కూటువై గొల్లెతలము గుంపుగూడున్నార మిదే యేటిది నీమోహ మిక నెందని నమ్మేదిరా కన్నుగీటే వొకతెకు గాగిలిందే వొకతెను వెన్నదిన్న మోవిచ్చేవు వేరోకతెకు వున్నతి రాసక్రీడ లున్నార మిందరము ఇన్నిటిలో నీవలపు యెందని నమ్మేదిరా తమ్మవెట్టే వొకతెకు దగమెచ్చే వొకతెను సమ్మతించజేశొకతెచన్ను లంటేవు యెమ్మెల శ్రీవేంకటేశ ఇందరి మమ్ము గూడితివిమ్ములనే నమ్మితిగా కెటుల నమ్మేదిరా
__label__Devotional దాటలేను యీమాయ దైవమా నేను నీటున జేసేవాడవు నీవె నీవెకా యీ మురికి దేహమేకా యెంతగాలమైన నేను వోముకొంటా భువిమీద నుండగోరేది దోమటినింద్రియాలేకా తోడునీడయై నన్ను వేమరు భోగించజేసి వెనుబలమైనవి పొంచిన నా కర్మమేకా పుట్టించి పుట్టించి పంచల సంసారము పాలు సేసేది అంచెల నీ చిత్తమేకా ఆసలాసలను దిప్పి చంచుల నా కేపొద్దు చనవరియయ్యేది చుట్టుకొన్న సంపదేకా సూటియైన నాటికి జట్టిగొని లోలోనే చవి సేసేది అట్టె శ్రీవేంకటేశ అంతరంగాన నీవెకా పట్టుగొమ్మవై యుండగ బదికేది నేను
__label__Devotional పరమాత్ము డొక్కడే పరమపావనుడు గన పరిపూర్ణుడనెడి యీభావమే చాలు హేయ మిందే దుపాధేయ మిందేది బాయిటనే హరి సర్వపరిపూర్ణుడు నేయునెడ గుణభావజీవకల్పనము లివి రోయజూచిన దనదు కాయమే రోత జాతి యిందే దంత్యజాతి యిందేది జాతులన్నిటా నాత్మ సర్వేశుడు ఆతలను అంటుముట్టనెడి భావనలెల్ల బాతిపడి యెఱగనోపని వెలితే తనది తెలివిగలదాకా దెగని మఱగు లివి తెలిసినంతటిమీద దీరు సంశయము యిలలోన శ్రీవేంకటేశ్వరుని కరుణచే వెలసి యీజ్ఞానంబు విడువకు మనసా
__label__Devotional మాదృశానాం భవామయ దేహినాం యీదృశం జ్ఞానమితి యేపి న వదంతి వాచామ గోచరం వాంఛాసర్వత్ర నీచ కృత్యైరేవ నిబిడీకృతా కేచిదపి వా విష్ణుకీర్తనం ప్రీత్యా సూచయంతో వాశ్రోతుం న సంతి కుటిల దుర్భోధనం కూహకం సర్వత్ర విట విడంబన మేవ వేద్మ్యధీతం పటు విమల మార్గ సంభావనం పరసుఖం ఘటయితుం కష్టకలికాలే న సంతి దురిత మిదమేవ జంతూనాం సర్వత్ర విరస కృత్యైరేవ విశదీకృతం పరమాత్మానాం భవ్య వేంకటానామగిరివరం భజయితుం కేవా న సంతి
__label__Romantic కులుకక నడవరో కొమ్మలాలా జలజలన రాలీని జాజులు మా యమ్మకు ఒయ్యనే మేను గదిలీ నొప్పుగా నడవరో గయ్యాళి శ్రీపాదతాకు కాంతలాలా పయ్యెద చెఱగు జారీ భారపు గుబ్బలమీద అయ్యో చెమరించె మా యమ్మకు నెన్నుదురు చల్లెడి గందవొడి మైజారీ నిలువరో పల్లకి వట్టిన ముద్దు బణతులాల మొల్లమైన కుందనపు ముత్యాల కుచ్చులదర గల్లనుచు గంకణాలు గదలీ మాయమ్మకు జమళి ముత్యాలతోడి చమ్మాళిగ లిడరో రమఱికి మణుల నారతులెత్తురో అమరించి కౌగిట నలమేలుమంగనిదె సమకూడె వేంకటేశ్వరుడు మాయమ్మకు
__label__Devotional కలలోని సుఖమే కలియుగమా వెన్న కలిలో నెక్కడిదె కలియుగమా కడిగడి గండమై కాలము గడపేవు కడుగగడుగ రొంపి కలియుగమా బడలికె వాపవు సరమేదో చూపవు గడిచీటియును నీవు కలియుగమా కరపేపు కఱతలే మఱపేవు మమతలే కరకఱ విడువవు కలియుగమా తెరచీర మఱగింతే తెరువేల మూసేవు గరునేల దాటేవో కలియుగమా కానిదె మెచ్చేవు కపటాలే యిచ్చేవు కానీలే కానీలే కలియుగమా పైనిదే వేంకటపతి దాసులుండగ కానవా నీ విదేమి కలియుగమా
__label__Devotional కౌసల్యానందనరామ కమలాప్తకులరామ భాసురవరద జయ పరిపూర్ణరామ మునుప దశరథరాముడవై తమ్ములు నీవు జనించి తాటక జంపి జన్నము గాచి వెనుకొని హరువిల్లు విరిచి సీత బెండ్లాడి అనుమతి పరశురామునిచే గైకొంటివి సుప్పనాతి శిక్షించి సొరిది రుషుల గాచి అప్పుడే ఖరదూషణాదుల గొట్టి చొప్పుతో మాయమృగము సోదించి హరియించి కప్పి హనుమంతు బంటుగా నేలుకొంటివి సొలసి వాలి నడచి సుగ్రీవు గూడుక జలధి బంధించి లంక సాధించి వెలయ రావణు గెల్చి విభీషణుని మన్నించి చెలగితి వయోధ్యలో శ్రీవేంకటేశుడా
__label__Romantic కోడెకాడు గదవమ్మ గోవిందరాజు వేడుక మోవులతేనె విందారగించీని కొలువు కూటములోన గోవిందరాజు వాడే పలుమారు జెలులతో బందేలాడీని నిలువుల మేడమీద నిలిచి గోవిందరాజు వలపులు చల్లుచును వసంతాలాడీని కోరి కేళాకూళిలోన గోవిందరాజు వాడే సారె నింతులతో నీరు చల్లులాడీని తూరుచు సింగారపు దోటలో గోవిందరాజు సైరణ లేకందరితో జాజరలాడీని గోముల శ్రీ వేంకటాద్రి గోవిందరాజు వాడె రామలతోడుతను సరసమాడీని గామిడై పాన్పుపై గూడి కందువగోవిందరాజు మోములు చూచందరితో ముచ్చటలాడీని
__label__Devotional అన్నిటికి నారదాదు లదివో సాక్షి యిన్నిటా మాకు గలిగె నేమైనా గాని భూమిలోన నెన్నియైనా పుణ్యములు గలవు కామింప నాచారాలు కల వెన్నైనా సామజవరదు నొక్కసారె దలచినందుకు యేమియును సరిగావు యెట్టయినా గాని వుత్తమలోకసుఖము లొగి నెన్నైనా గలవు యిత్తల సిరులు గల విల నెన్నైనా చిత్తజగురుని నటు సేవించే పుణ్యమువలె నిత్తెము గావు గాని నిచ్చలు నెంతైనను కలవు మతాలు గొన్ని కలవు ముక్తులు గొన్ని కలవు మాయలు పెక్కు గల్పించేవి తలచి శ్రీవేంకటేశు దాసుడైన భాగ్య మిది గలిగె నిట్టే మాకు గాణాచి గాని
__label__Romantic ఇందులోనే వున్నది మీ యిద్దరిజాణతనము అందరము నేమనియాడేము నిన్నును బాగాలిచ్చేయాటదానిపయ్యదకొం గెడలించి చేగదేరేచన్నులు పిసికేవేమయ్యా ఆగడీడవని నిన్ను నౌగాదనగలేక సోగకన్నులదప్పక చూచెనాపెనిన్నును కుంచేవేసేమగువను కొప్పువట్టి తీసిమోవియంచు గంటిసేసితి వౌనయ్యా వంచకుడ వనుచు రవ్వలుగా జేయగలేక ముంచినమొగమోటాన మొక్కినవ్వీ నిన్నును సురటివిసరేయింతి జొక్కించి కాగిట గూడి కెరలించేవు సిగ్గు చెక్కిట నేమయ్యా పొరపొచ్చెగాడవని పోరక శ్రీ వేంకటేశ సరినిక్కి పై నొరగి యాసలబెట్టీ నిన్నును
__label__Romantic శరణు శరణు నీకు జగదేకపతి కృష్ణ వరము నొసగవయ్యా వాసుదేవ కృష్ణ మద్దులు విరిచినట్టి మాధవ కృష్ణ సుద్దులు చెప్పవయ్యా అచ్చుత కృష్ణ వొద్దు రాగదవయ్యా ఉపేంద్రకృష్ణ ముద్దులు గురియవయ్యా ముకుందకృష్ణ గొల్లెతల మరిగిన గోవింద కృష్ణ చెల్లునయ్యా నీచేతలు శ్రీధరకృష్ణ అల్లన దొంగాడవయ్య హరికృష్ణ మల్లుల గెలిచినట్టి మధుసూదన కృష్ణ గోవులగాచినయట్టి గోపాలకృష్ణ కైవశమై మమ్మేలు శ్రీకరకృష్ణ నా విన్నపమాలించు నారాయణ కృష్ణ సేవకుడ జుమ్మీ నీకు శ్రీవేంకటకృష్ణ
__label__Romantic యేమనున్నదో నీ చిత్త మెఱగ నేను దీముగా నింకా మీద దెలుసుకొమ్మీ యెగసక్కేనకు నిన్ను నేమైనా నందు గాని పగటు నీ మీద నాకు బ్రాణము సుమ్మీ అగ డయ్యీనని నీతో నాడుకో వెఱతు గాని మిగుల వలచినట్టి మెలత జుమ్మీ నవ్వులకు నీతో మిన్నక యలుగుదు గాని నివ్వటిల్ల నీటు నీవే నే జుమ్మీ జవ్వనమదాన నిన్ను జంకించి దూరుదు గాని పువ్వు వలె నందరితో బొగడుదు జుమ్మీ దార కాన గుట్టు తోడ దల వంచుకుందు గాని మేరతో నీపై తమి మిగులా జుమ్మీ యీ రీతి శ్రీ వేంకటేశ యిట్టె నన్ను గూడితిని కోరికలు కోటాన గోట్లు సుమ్మీ
__label__Devotional ఇంతకంటె ఘన మిక లేదు సంతతసౌఖ్యము జనార్దనుడే భయనివారణము పరమాత్ముని నుతి జయకారణ మీశ్వరచింత అయుతపుణ్యఫల మచ్యుతునిసేవ క్రియతో నిజ మెరిగినవారికిని కర్మహరము శ్రీకాంతు దరిశనము ధర్మరాసి మాధవుశరణు అర్మిలి సంపద లనంతుని తగులు నిర్మలముగ బూనిన దాసులకు ఆగమోక్తమీ హరికైంకర్యము భోగము విష్ణునిపూజ యిది యోగము శ్రీవేంకటోత్తముని కొలువు బాగులు నేర్చిన ప్రపన్నులకును
__label__Devotional ఇదివో శ్రుతిమూల మెదుటనే వున్నది సదరముగా హరి చాటీ నదివో యెనసి పుణ్యముసేసి యే లోకమెక్కిన మనికై భూమియందు మగుడ బొడముటే పొనిగి యా బ్రహ్మభువనా లోకాః పునరావృత్తి యనె బురుషోత్తముడు తటుకున శ్రీహరి తన్నునే కొలిచిన పటుగతితో మోక్షపదము సులభమనె ఘటన మాముపేత్యతు కౌంతేయ మహిని నటన బునర్జన్మ న విద్యతే  యిన్నిటా శ్రీవేంకటేశ్వరు సేవె పన్నినగతి నిహపరసాధన మదే మన్నించి యాతడే మన్మనా భవ యని అన్నిటా నందరి కానతిచ్చెగాన
__label__Devotional తనకర్మవశం బించుక దైవకృతం బొకయించుక మనసు వికారం బించుక మానదు ప్రాణులకు ఈదైన్యము లీహైన్యము లీచిత్తవికారంబులు యీదురవస్థలు గతులును యీలంపటములును యీదాహము లీదేహము లీయను బంధంబులు మరి యీదేహముగలకాలము యెడయవు ప్రాణులకు యీచూపులు యీతీపులు నీనగవులు నీతగవులునీచొక్కులు నీపొక్కులు నీ వెడయలుకలును యీచెలుములు నీబలువులు నీచనవులు నీఘనతలునీచిత్తముగలకాలము యెడయవు ప్రాణులకు యీవెరవులు నీయెరుకవులు యీతలపులు నీతెలువులు దైవశిఖామణి తిరుమల దేవునిమన్ననలు దైవికమున కిటువగనక తనతల పగ్గలమైనను దైవము తానౌ తానే దైవంబవుగాన
__label__Devotional ఎంతపుణ్యమో నీకు హీనుని రక్షించితివి యింత సేసితివి భాగ్య మేమి చెప్పీ నింకను సరుగ నానోర నీవు సంకీర్తన విన్నపుడే ఆరసి మోక్ష మిత్తువని నే నమ్మితి పరుల బంటుగా జేయక యప్పటి నన్నేలి నపుడే నరకమందు బెట్టవు నమ్మితి నేను కిమ్ముల నిక విన నీ కీర్తి గట్టినపుడె నెమ్మి రక్షింతు వనుచు నే నమ్మితి పమ్మి నా మదిలో నీ రూపము చూసినపుడే క్రమ్మర బుట్ట ననుచు గక్కన నే నమ్మితి యిట్టె యోగక్షేమము వహించుకొని యున్నపుడె నెట్టుకొనె నీ కృపని నే నమ్మితి గట్టి శ్రీవేంకటేశ లోకదృష్టాంతమైనపుడే వొట్టి సకలకర్మము లూడె నని నమ్మితి
__label__Romantic గోవుల గాచి యలసీ గోవిందుడు గోవాళితనాలు సేసి గోవిందుడు పానుపు మీ దట దాను పవళించి వున్నవాడు గోనాలగొంది నిదె గోవిందుడు ఆనుక చేతులు చాచీ నట్టె చన్నులమీద పూని యేదోనుండి వచ్చి భోగించీ గోవిందుడు బట్టబాయిట నింతుల బాదాలు విసుకుమనీ గుట్టు సేయ డించుకంతా గోవిందుడు జట్టిగొని మోవితేనే సారెకు నియ్యగ వచ్చి చుట్టమువలెనే వచ్చి సొలసీ గోవిందుడు యెలమి దెరవేసుక ఇద్దరి గాగిట గూడీ కొలువు లోపలనే గోవిందుడు వెయ గొల్లెతలము వేడుకతో మమ్ము నేలె అలరిన శ్రీవేంకటాద్రి గోవిందుడు
__label__Devotional మొదలివేల్ప మా మొఱ యాలించవె యెదుట గావు మము నిదివో దేవా ధరపై దపసుల తపములు చెరిచెను నిరతపుణ్యముల నీరుసేసె నదె పరకామినులను భంగ పెట్టె నదె హిరణ్యకశిపు డిదివో దేవా మునులజడ లవిగో మోపులుకొలదులు ఇనచంద్రాదుల నెక్కువగెలిచెను చనవరి యింద్రుని స్వర్గము చేకొనె యెనగొని హిరణ్యు డిదివో దేవా పలుదిక్పాలుల బారగ దోలెను బలిమినే పహ్లాదు బరచీని యెలమిని శ్రీవేంకటేశ నీవలన యిల గశిపుడు చెడె నిదివో దేవా
__label__Devotional ఏమని చెప్పగవచ్చు నిదివో నీ ప్రతాపము రామ రామభద్ర సీతారమణ సర్వేశ వెరవున హరువిల్లు విరుగ దీసిననాడే అరయ విరిగె వీపు లసురలకు వరుస వనవాసపువ్రతము వట్టినపుడె పరులమతుల భీతి వట్టె రఘురామ వచ్చి నీవు దండకావనము చొచ్చిననాడే చొచ్చిరి పాతాళ మసురలెల్లాను ముచ్చటాడి చుప్పనాతిముక్కు గోసిననాడే కొచ్చి దైత్యు లాసదెగ గోసిరి శ్రీరామ అడరి మారీచుపై నమ్ము విడిచిననాడే విడిచిరి దానవులు వేడుకలెల్లాను బడి విభీషణుని జేపట్టితే రక్కసులెల్లా చిడిసి మల్లెవట్టిరి శ్రీవేంకటరామ
__label__Romantic కాలమెల్లా మోసపోవు కానియ్యరా కలకాలమెల్లా జరుపేవు కానియ్యరా ఎడపుల జవ్వనపుటింతి నొకతె గూడి కడలనే తిరిగేవు కానియ్యరా మెడగట్టుకొకతెకు మేలువాడవై నీవు కడవ బొంకేవు నాతో కానియ్యరా బంగారు మెఱుగుచాయ పడతినొకతె గూడి కంగనాడేవు నాతో కానియ్యరా అంగన నొకతె వెనకమర దాచుకొని చొ క్కంగ జేసి ముద్దాడేవు కానియ్యరా సంపద గలాసె గూడి సరములాడుచు కంపులే పూసేవు కానియ్యలా వెంపరలాడుచు నీ వెంటనొకతె రాగా కంపించకు వేంకటేశ కానియ్యరా
__label__Devotional ఇతరోపాయములెల్ల యీసందివే అతిశయపదమైతే హరిదాస్యఫలమే కర్మము సేయ నేరరా కడగి సన్యాసులు కర్మము విడిచి మోక్షము బొందిరి ధర్మమెరగనివారా తత్వపుయోగీంద్రులు సర్వధర్మము విడిచి హరి దమలోనే కనిరి దానాలు సేయనేరరా తగిలి యోగీంద్రు లన్ని మాని హరిజపమే నెమ్మడి జేసిరి నానావిధు లెరగరా నాడు విభీషణాదులు శ్రీనాథు శరణని చిరదేహులైరి సతతసంగములెల్ల జన్మబంధహేతువని మతిమంతులైనవారు మానిరిగాక హితవైన శ్రీవేంకటేశ్వరుని శరణని బ్రతుకరా యిందు నందుబ్రపన్నులెల్లను
__label__Romantic ఇంతి చేసిన పూజ లిట్లుండె దన హృదయ మంతయును బూజించె నడియాసచేత చనుదోయి పూజించె జాజుబులకలచేత కనుదోయి పూజించె గన్నీటి చేత మనసు పూజించె బ్రేమపు గోరికల చేత తనువు పూజించె బరితాపంబు చేత తలపు పూజించె చింతాపరంపర చేత అలపు పూజించె నొయ్యని పలుకుచేత వలపు పూజించె బొలయలుక చేతను నెంతే సొలపు పూజించె దన చూపరల చేత అనఘు డీ తిరువేంకటాద్రీశు కృప చేత వనిత సంభోగ పరవశము బూజించె తనివోని గుఱుతుచే తనవిలాసములచే గనుపట్ట బూజించె గళమర్మములను
__label__Devotional ఆతడే విష్ణుం డఖిలము నడపెడి యీతల నెవ్వరి కేటికి జింతా పుట్టించ బెంచగ పొడవెక్కించ దేహుల గట్టిగా మాటలాడించ గదలించ పట్టి వాన గురియించ పైరులు మొలపించ తిట్ట పెట్ట నొకానొకదేవుడు గలడు అన్నపానము లొగ నాపదలు గడపగ పన్ని మాయలు భువి బచరించ విన్నపాలు సురలవి విని యందరి రక్షింప వున్నతోన్నతుడై వొకానొకకర్త గలడు కాల మక్షయము సేయ కర్మము ఫలించజేయ తాళుకొని మరపించ దలపించ పాలుపడి శ్రీవేంకటపతియై వేదాలుచెప్పేయేలిక యొకానొక యీశ్వరుడు గలడు
__label__Devotional ఈ దేహికి నింకాను సాదించిన సకలము జయము ఏది తుద యెన్నడు ముగుసును ఆదికి ననాది హరిమాయ సాదించి సుజ్ఞాని యైతే యీదెస వెదకిన యిహమే పరమూ బలిమేది భవముల బాయగ కలిగి నట్లెల్లా గర్మంబు నిలుకడలో నిర్మలుడైతే వలసిన చోటనే వాడికి సుఖము తని వేది తగుభోగములకు తనలోపలనే దైవికము చనవుననూ శరణు చొచ్చితే వెనుకొనె నిదె శ్రీ వేంకట విభుడు
__label__Devotional అన్నిటికి గారణము హరియే ప్రపన్నులకు పన్నినలోకులకెల్ల ప్రకృతి కారణము తలపు గారణము తత్వవేత్తలకును చలము గారణము సంసారులకును ఫలము గారణము పరమవేదాంతులకు కలిమి గారణము కర్ములకును తనయాత్మ గారణము తగినసుజ్ఞానులకు తనువే కారణము తగ జంతువులకు ఘనము క్తి గారణము కడగన్నవారికెల్లా కనకమే కారణము కమ్మినబంధులకు దేవుడు గారణము తెలిసినవారికెల్లా జీవుడు గారణము చిల్లరమనుజులకు దేవుడు వేరే కాడు దిక్కు శ్రీవేంకటేశుడే పావన మాతనికృప పరమకారణము
__label__Romantic తిరు మజ్జనపు వేళ దేవునికి నిదివో పరగ నారదాదులు పాడరో యిందరును చింతదీర వేంచేసి సింహసనమున నుండి దంతధావనాది కృత్యములు చేసి సంతసాననంటరో సంపెంగ నూనియదెచ్చి కాంతలు గందపుటటికలి వెట్టురో పంచామృతముల తోడ పన్నీట మజ్జనమాడె కాంచనాంబరాలు గట్టె కస్తూరిపూసె నించుకొనె సొమ్ములెల్లా నిలువు దండలు చాతె పొంచి దూపదీపతాంబూలములొసగరో పాదుకలు వాహనాలు బహుఛత్రచామరాలు ఆదరించె శంఖకాహళాదివాద్యాలు వేదపారాయణలతో వెసజూచె గపిలను గాదెలలెక్కలడిగె గడేరాలు వినెను అంగరంగవైభవాలకరళుపాడులు వెట్టె అంగపు నిత్యదానాదులన్నియుజెసె చెంగటనలమేల్మంగ శ్రీ వెంకటేశుడు గూడి ముంగిటిపారుపత్యములు చేసీని
__label__Devotional సిరి దొలంకెడి పగలు చీక టా యితడేమి యిరవు దెలిసియు దెలియనియ్యడటుగాన తలపోయ హరినీలదర్పణంబో       ఇతడు వెలుగుచున్నాడు బహువిభవములతోడ కలగుణం బటువలెనె కాబోలు లోకంబు గలదెల్ల వెలిలోన గనిపించు గాన మేరమీరిననీలమేఘమో యితడేమి భూరిసంపదలతో బొలయుచున్నాడు కారుణ్యనిధియట్ల కాబోలు ప్రాణులకు కోరికలు దలపులో గురియు నటుగాన తనివోనిఆకాశతత్వమో యితడేమి అనఘుడీ తిరువేంకటాద్రి వల్లభుడు ఘనమూర్తి అటువలెనె కాబోలు సకలంబు తనయందె యణగి యుద్భవమందుగాన
__label__Devotional ఎక్కడ నెదురు లేక యీరేడులొకములందు వొక్కడే నిలిచెనమ్మ వుగ్రహనుమంతుడు పెట్టినజంగదండ పిడికిటి మొలచేయి అట్టె వలచేయెత్తిన యాయితము తొట్టిన పెంజమటలు తోడనె బుసకొట్టులు వుట్టీపడీ జూడరమ్మ వుగ్రహనుమంతుడు నిక్కినకర్ణములు నింగిమోచినబొమ్మలు చక్కశిరసుపై బారజూచిన తోక చుక్కలు మొలపూసలు సూదుల వాడి రోమాలు వుక్కుమీరె జూడరమ్మ వుగ్రహనుమంతుడు పుట్టుగౌపీనము మహద్బుత యజ్ఞోపవీతము గుట్టుచూపని కనకకుండలములు పట్టపు శ్రీవేంకటేశు బంటయి ప్రతాపమెల్ల వొట్టీ విజయనగరపు వుగ్రహనుమంతుడు
__label__Devotional అన్నిటికి మూలము శ్రీహరియె సుండి విన్నవార కన్నవార విచారించు కొనుడీ దైవమును దలచక తత్వమును నెఱుగక భావించుధ్యానము బట్టబయలు సుండీ తోవ దెలుసుకొనక దొడ్డమతస్థుడు గాక కావలెనంటే మోక్షము కలుగదు సుండీ అతిభక్తి నిలుపక హరి గొనియాడక వెతకేటి చదువులు వృథా సుండీ యితరము లుడుగక యిన్నిటిపైరోయక జుతకాముడు గాబోతే చిక్కదు సుండీ పాపములు విడువక పరిశుద్ధుడు గాక యేపున జన్మఫల మీడేరదు సుండీ దాపుగా శ్రీవేంకటేశుదాసుడ నంటే గాక తీపుల బ్రహ్మానందము తిరము గాదు సుండీ
__label__Romantic ఇట్టి చక్కదనాలెల్లా నిందే కానగవచ్చె చుట్టిచుట్టీపె వొరపు చూడరమ్మ చెలులు నగితే వెన్నెలగాసీ నలినాక్షి సెలవుల నిగిడి చూచితే మించీ నీలాలరంగు మొగమెత్తితే దొలకీ మోవి మదనకళలు సొగిసి యీపె వొరపు చూడరమ్మ చెలులు మాటలాడితే మెరచీ మాణికాలు నోరునిండా పాటించితే నిలువెల్లా బంగారు నిగ్గు పాటవాడితే బెదవి బచ్చితేనె లూరీని జూటరి యీపె వొరపు చూడరమ్మ చెలులు పెనగితే నురమున బెరిగీని జక్కవలు చనకితే గొనగోళ్ళ జెందీ వజ్రాలు యెనసె శ్రీవేంకటేశు డీకె గడు మన్నించి జునుగ కీపె వొరపు చూడరమ్మ చెలులు
__label__Romantic మహి మెల్లా దొప్ప దోగె మజ్జనవేళ సహజ శృంగారాలు జడిసె శ్రీపతికి ముత్తేలవాన లెల్ల ముంచి కురిసినయట్టు హత్తి పన్నీట జలకమాయ హరికి తత్తరాన దెల్ల మొయిలు తను బొదిగినయటు కొత్తగా గప్పురకాపు గుప్పిరి దేవునికి నీలపు బేరు లెల్లా నిండా గట్టినయట్టు తేల దట్టుపుణుగు మెత్తిరి పతికి ఆతరి మెఱుగు దీగె లలముకొనినయట్టు కోలుముందై సొమ్ములెల్లా గుప్పిరి విష్ణునికి పెక్కు నవరత్నములు పెద్దరాసి వొసినట్టు యెక్కువ దండలు గట్టిరి మూరితికి వొక్కట నలమేలుమంగ నురమున గట్టి రిదె చిక్కని నవ్వులు మించె శ్రీవేంకటేశునకు
__label__Devotional ఏమని నుతింతు నేను యిందిరానాయక నీవు కామించి కోరినవారి కల్పలతవు నెట్టన దలచేవారి నిండు నిధానమవు పట్టినవారి చేతి బంగారమవు చుట్టరికమెంచేవారి చోటికి దల్లిదండ్రివి ముట్టి కొలిచినవారి ముంజీతమవు సేవ చేసినవారికి చేతిలో మాణికమవు భావించువారికి పరబ్రహ్మమవు కావలెనన్నవారికి ఘన మనోరథమవు వావిరి బూజించువారి వజ్రపంజరమవు బత్తి సేసినవారికి భవరోగ వైద్యుడవు హత్తి నుతించినవారి యానందమవు పొత్తుల అలమేల్మంగ బువ్వపు శ్రీవేంకటేశ ఇత్తల మా పాలిటికి నిహపరదాతవు
__label__Devotional కొలిచినవారల కొంగు పైడితడు బలిమి దారకబ్రహ్మ మీతడు యినవంశాంబుధి నెగసిన తేజము ఘనయజ్ఞంబుల గల ఫలము మనుజరూపమున మనియెడి బ్రహ్మము నినుపుల రఘుకులనిధాన మితడు పరమాన్నము లోపలి సారపుజవి పరగిన దివిజుల భయహరము మరిగిన సీతామంగళసూత్రము ధరలో రామావతారం బితడు చకిత దానవుల సంహారచక్రము సకల వనచరుల జయకరము వికసితమగు శ్రీవేంకటనిలయము ప్రకటిత దశరథభాగ్యం బితడు
__label__Devotional బలువుడు హరి జేపట్టితిని తలచినదెల్లా దక్కెను నాకు దురితధ్వంసుడు దుఃఖవిదారుడు అరిభయంకరు డచ్యుతుడు సిరివరు డితనిని జేకొని కొలిచిన పరమసుఖమెపో భయ మెక్కడిది దానవాంతకుడు దైవశిఖామణి మానరక్షకుడు మాధవుడు నానాముఖముల నాపాల గలడు యేనెపముల నా కెదురే లేదు అనయము నిర్మలు డఖిలానందుడు ఘను డీశ్రీవేంకటవిభుడు కనుకొని మము నిటు గాచుక తిరిగీ యెనయగ నేలికె యితడే మాకు
__label__Devotional అల్లనాడే కంటి వింటి నథోక్షజా అల్లుకొంటి విని చెలుల నధోక్షజా అందు నిందు నీ యిర వధోక్షజా అందాలు చెప్ప వచ్చే వధోక్షజా అందరు నెఱుగుదురు యధోక్షజా మాకు నందుకొని బా సిచ్చే వధోక్షజా అంగడి మొక్కువారమా అధోక్షజా నీకే యంగము యీ నడవడి యధోక్షజా అంగజముద్రలు నించే వధోక్షజా నీ యంగనలు గాదనేరా యధోక్షజా అసరాదు గాక నిన్ను నధోక్షజా కడు ననుకాయె బ్రియములు అధోక్షజా అనుగు శ్రీవేంకటాద్రి యధోక్షజా మమ్ము నవిశము గూడితివి యధోక్షజా
__label__Devotional అందిచూడగ నీకు నవతారమొకటే యెందువాడవై తివి యేటిదయ్యా నవనీతచోరా నాగపర్యంకా సవనరక్షక హరీ చక్రాయుధా అవల దేవకిపట్టివని యశోదకు నిన్ను నివల గొడుకవనేదిది యేటిదయ్యా పట్టపు శ్రీరమణా భవరోగవైద్య జట్టిమాయలతోడిశౌరి కృష్ణ పుట్టినచో టొకటి పొదలెడిచో టొకటి యెట్టని నమ్మవచ్చు నిది యేటిదయ్యా వేదాంతనిలయా వివిధాచరణా ఆదిదేవ శ్రీవేంకటాచలేశ సోదించి తలచినచోట నీ వుండుదువట యేదెస నీ మహిమే యిదేటిదయ్యా
__label__Romantic నేరుపరి వై తేను నెలత నీ వాతనికి నారుకొన్నప్రియముతో నయములే చూపవే సన్నలనే పతికి నిచ్చకురాలవై యుండవే విన్నపాలు సేయకువే వేమారును మిన్న కాతనికి మందెమేళముల మీరకువే మన్నన సతులమీద మచ్చరము మానవే తలపులో మెలగవే తప్పులు వట్టకువే చలము సాదించకువే సముకానను అలుగకువే నీవు ఆతనితో నెప్పుడును బలిమి బెనగుతాను పంతము లాడకువే వూడిగాలు సేయవే వొద్దునే గాచుకుండవే వేడుకలు నెరవవే విసువకువే కూడె శ్రీవెంకటేశుడు కొంకక కడవలోన మేడెపురతుల నిట్టె మెప్పించవే
__label__Romantic అని వేంకటేశు డాడె నలమేలుమంగతోడ వినరే వోచెలులా వేమారు నీరీతుల తప్పక చూచితే నేమే తరగీనా నీ పంతము కప్పనేలే నీ చన్నులు గరివడీనా చెప్పవే నీపేరు మోవి చిల్లులువో నింతలోనే యిప్పడు నన్నింతసేసి యేమిగట్టుకొనేవే వద్ద గూచుండితే నేమే వాసి ముక్కవోయీనా గద్డించే వింతలో గండ గట్టుకొంటివా పొద్దువోదు నవ్వగదే పోదు నీ బీరమెంతైనా యిద్దెస నన్నింతసేసి యేమి గట్టుకొనేవే సేవలు సేసితే నేమే సిగ్గులు నీకు ముంచీనా దేవులవైతివి వావి తిరమాయను నీ వలమేలుమంగవు నేను శ్రీవేంకటేశుడ యీవల నన్నింతసేసి యేమి గట్టుకొనేవే
__label__Devotional కాదు వివేకము యిది కాదు యవివేకము సోదించి నీకు శరణు చొరవలె గాని కందువ దొల్లిటి జన్మకథ యేమి నెఱుగడు ముందరిజన్మమునకు ముంచి పుణ్యము సేసును యిందేమి గనెనో దేహి యెవ్వరి నమ్మెనో తాను సందడి భోగములలో సాములు సేసీని గరిమ భూమండలము కడపల గానడు పరము గావలెనని పాట్లబడి దేహి యిరవు దనకు నేదో యెఱిగిన యెఱుకేదో పరగిన యాసలకే పట్టి పెనగీని తగ నిదరించేవేళ తన స్వతంత్రము లేదు మిగులా నుద్యోగించు మేలుకొనేవేళ నిగిడి శ్రీవేంకటేశ నీ వంతరాత్మ వనక వెగటు జదువులలో వెదక జూచీని
__label__Devotional సకల భూతదయ చాలగ గలుగుట ప్రకటించి దేహ సంభవమైన ఫలము తలకొన్నఫలవాంఛ దగులకుండగ జిత్తమలవరించుట కర్మియైనఫలము పలుకర్మములలోన బ్రహ్మార్పణపుబుద్ధి గలుగుట హరికృపగలిగినఫలము యెప్పుడు దిరివేంకటేశు సేవకుడౌట తప్పక జీవుడు దానైనఫలము కప్పినసౌఖ్యదుః కర్మములు సమముగా నొప్పుట విజ్ఞానమొదవినఫలము
__label__Romantic ఎటువంటివిలాసిని యెంతజాణ యీచెలువ తటుకన నీకు దక్కె దైవారజూడవయ్యా మగువ మాటాడితేను మాణికాలు నిండుకొని పగడాలు పెదవుల బచ్చి దేరీని మగడిచూచితేను మంచినీలా లుప్పతిలీ తగు నీకు నీపెదిక్కు తప్పకచూడవయ్యా పడతి జవ్వనమున బచ్చలు గమ్ముకొనీని నడచితే వైడూర్యాలు వెడలీగోళ్ళ తొడిబడ నవ్వితేను తొరిగీని వజ్రాలు వొడికమైనది యీపెవొరపు చూడవయ్యా కొమ్మ ప్రియాలతేనేల గురిసీ బుష్యరాగాలు కుమ్మరించీ జెనకుల గోమేధికాలు ముమ్మురపుజెమటట ముత్తెపుసరాలు నిండీ నెమ్మది శ్రీవేంకటేశ నీదేవి జూడవయ్యా
__label__Romantic ఇటువంటి వినోదము లిద్దరికి దగునమ్మ తటుకన జూడరమ్మ తరుణులాల యెదురు గొండలమీద నెక్కుకొని లకిమమ్మ పొదిగొన దొంగిచూచి పొంచుకుండగా గుదిగొన వేదాద్రిగుహలోన గూచుండి అదివో చేతులుచాచీ నోభళేశుడు అందముగ భవనాశి యద్దరిని లకిమమ్మ విందుగా జెలులచే వీడె మంపగా కుందణపు మేడలోన గూచుండి నవ్వు నవ్వి అందుకొనీ వేడుకతో నౌభళేశుడు కడపవాకిటనుండడి గరిమతో లకిమమ్మ తడయక మాటలాడి తమి రేచగా తొడమీద నిక్కించుక దోమటి పెండ్లియాడి అడరీ శ్రీవేంకటాద్రి నౌభళేశుడు
__label__Romantic పలువేడుకలతోడ బ్రహ్మాదులు గొలువ కెలని విందులె ఆరగించీ వీధులను పన్నీట మజ్జనమాడి పట్టుదట్టి గట్టుకొని వున్నతపుతేరెక్కి వుంటవింటను కన్నెలచన్నులు దాక కస్తూరివుంటల వేసి మిన్నక దేవుడు నేడు మెరసీ వీథులను తట్టుపుళుగు మైం బూసి తగుసొమ్ములు నించుక దట్టపు సింగారాలతో తమ్మిపువ్వుల జట్టిగొని యిరుమేలగా సతులపై సేసచల్లి ఇట్టె పెండ్లికి దేవు డేగీ వీథులను అలమేలుమంగ నురమందు గట్టుకొని నిల్చి యెలమితో శ్రీ వేంకటేశ్వరుడు మలసి దేవుళ్లు దాను మారుదేరు లెక్కుకొని వలపులతో దేవుడు వచ్చీ వీథులను
__label__Romantic అలుగకువమ్మ నీ వాతనితో నెన్నడును పలువేడుకలతోనె పాయకుండరమ్మా జలధి దపము సేసె సాధించె బాతాళము నెలత నీరమణుడు నీకుగానె యిలవెల్లా హారించె నెనసె గొండగుహల యెలమి నిన్నిటాను నీకితవుగానె బాలబొమ్మచారై యుండెపగలెల్లా సాధించె నీలీలలు దలచి నీకుగానె తాలిమి వ్రతమువట్టి ధర్మముతో గూడుండె పాలించి నీవుచెప్పిన పనికిగానె యెగ్గు సిగ్గు జూడడాయె యెక్కెను శిలాతలము నిగ్గుల నన్నిటా మించె నీకుగానె అగ్గలపు శ్రీవెంకటాద్రీశుడై నిలిచె వొగ్గి నిన్నురాన మోచివుండుటకు గానె
__label__Devotional చూచే చూపొకటి సూటిగుఱి యొకటి తాచి రెండు నొకటైతే దైవమే సుండీ యేనుగ దలచితే యేనుగై పొడచూపు మాను దలచిన నట్టే మానై పొడచూపు పూని పెద్దకొండ దలపోయ గొండై పొడచూపు తానే మనోగోచరుడు దైవమే సుండీ బట్టబయలు దలచ బయలై పొడచూపు అట్టె యంబుధి దలచ నంబుధియై పొడచూపు పట్టణము దలచిన పట్టణమై పొడచూపు తట్టి మనోగోచరుడు దైవమే సుండీ శ్రీవేంకటాద్రిమీది శ్రీపతి దలచితేను శ్రీవేంకటాద్రిమీది శ్రీపతై పొడచూపు భావమే జీవాత్మ ప్రత్యక్షము పరమాత్మ తావు మనోగోచరుడు దైవమే సుండీ
__label__Devotional తప్పదు యీయర్థము ధరణిలోన వొప్పుగ యేకచిత్తాన నుండవచ్చు నికను కాకాసురు దోషము కడకు బరిహరించి చేకొంటివి శరణంటే చేరి మగుడ యీకడ మా నేరములు యింతకంటే నెక్కుడా నీకే నే శరణంటి నీవు మమ్ము గాతువు అమ్మున వేసినవాడు అట్టె దండము వెట్టితే నిమ్ముల నిహపరము లిచ్చితివి యెమ్మెల మావంకనై తే నింతేసిచేతలు లేవు నెమ్మి నీకే మొక్కితిమి నీవే మమ్ము గాతువు పరుల గొలిచి వచ్చి ప్రాణాచారాలు పడితే సిరుల వరాలిచ్చేవు శ్రీవేంకటేశా వొరుల గొలువము నే మొగి నీ పాదాలే నమ్మి నిరతి గొలిచితిమి నీవే మమ్ము గాతువు
__label__Romantic గుట్టు గొంత రట్టు గొంత గులికీ గదే చుట్టమువలెనే యీ చొక్కనాథుడు జగడాలమాటలు చల్ల జూపుతేటలూ నగుతానే యీరెండు నడపె గదే మొగమోట సిగ్గులు ముచ్చటల యెగ్గులు సొగటులు మాన డిదె చొక్కనాథుడు పనిలేని పంతము పైకొంటే పంతమూ నినుపుల యివి రెండు నెరపె గదే తనివోని యాసలు తబ్బిబ్బుల బాసలు చొనిపీ నూరకె నాతో చొక్కనాథుడు పానుపుపై జోడులు పలురతివాడులు నానాట యివి రెండు నడపీ గదే పూనిన శ్రీవెంకటాద్రినుండి వచ్చి నను గూడె సూనాస్త్రగురుడైన చొక్కనాథుడు
__label__Romantic పలుకులదేనియ లొలికెడిచక్కని వెలదులు కోనేటి విభుని బాడెదరె నలికపుజూపుల నగవుల నునుసిగ్గు దొలకంగ నిగ్గు దోపంగ కలికికి కన్నుగవ కాంతలు ప్రేమ నెలయించి తిరువేంకటేశుని బాడెదరె పెదవుల సన్నపు బీటల మెఱుగులు పొదలంగ ముద్దులు పొలయంగా వదనము సొబగులు వనితలు కడు గదసి వెంకటగిరి ఘనుని బాడెదరె భారపు గుచముల కన్నీటి చెమటలు జారంగా తావిచల్లంగా కూరిమి రచనలు గొసరుచు గడు ధీరుని గోనేటి తిమ్మని బాడెదరె
__label__Devotional వింతనా నే దనకు వేసాలవాడు కంతునికి గురు డనగలిగినవాడు జడిగొని మొదల దా జలసూత్రపువాడు వెడమాయలుగ బారి విద్యలవాడు కడుసోద్యములనే కర్మపు జేతలవాడు అడరి కంభపుసూత్ర మాడెడివాడు యిలనుండి మిన్ను ముట్టే యింద్రజాలములవాడు తల ద్రుంచి బ్రదికించుతక్కులవాడు తెలియ గొండలు నీళ్ళ దేలవేసినవాడు కలసి పగలు రేయిగా జేసేవాడు మగువల భ్రమ యించే మౌన వ్రతముల వాడు వెగటై రాయి గంతులు వేయించేవాడు చిగిరించే వరముల శ్రీ వేంకటాద్రివాడు బగివాయ కిట మమ్ము బాలించేవాడు
__label__Devotional ఆదిమపురుషుడు అహోబలమునను వేదాద్రిగుహలో వెలసీ వాడే వుదయించె నదిగో వుక్కు గంభమున చెదరక శ్రీనరసింహుడు కదిసి హిరణ్యుని ఖండించి ప్రహ్లాదునెదుట గద్దెపై నిరవై నిలిచె పొడచూపె నదిగో భువి దేవతలకు చిడుముడి శ్రీనరసింహుడు అడర నందరికి నభయం బొసగుచు నిడుకొనె దొడపై నిందిరను సేవలు గొనె నదె చెలగి సురలచే శ్రీవేంకటనరసింహుడు దైవమై మమ్మేలి దాసుల రక్షించె తావుకొనగ నిటు దయతో జూచి
__label__Devotional ఎంతమానుమన్న జింతలేల మానునే పంతపుమనసు హరిపై నుంటేగాక తీరని బంధాలు నేడే తెగుమంటే నేల తెగు భారపుమమత బెడబాసినగాక వూరటగా మమత నేనొల్లనంటే నేల మాను వోరువుతో లంపటము లొల్లకుంటేగాక వేకపుగోపము నేడే విడుమంటే నేల విడు తోకచిచ్చయినయాస దుంచినగాక ఆకట నానేల మాను అన్నిటాను యిందరికి మాకుపడి తత్తరము మఱచుంటేగాక పెట్టనిది దైవ మిట్టే పెట్టుమంటే నేల పెట్టు యిట్టే వేంకటపతి యిచ్చినగాక యిట్టునట్టు నీతడు దా నిందరికి నేల యిచ్చు వొట్టినవిరక్తి నేమి నొల్లకుంటేగాక
__label__Devotional ఇహమే పరము మరి యింతా నీ మయముగాన సహజపుసంసారమే మోక్షము సరుసవిరక్తికి నెడమేదయ్యా నీయందే బ్రహ్మ మరి నీయందే రుద్రుడు నీయందే సచరాచరమును నీయందే యీజగము చాయలనే యెడనెడ నే నేమిచూచినా సర్వము నీధ్యానమేకాక యీయెడ నీయర్థములో నితరంబిది యౌగాదన నెడమేదయ్యా నీ చేతలే రాత్రులుబగళ్లు నీ చేతలే కాలత్రయము నీ చేతలే సర్వజంతువుల నిశ్చల చైతన్యములు చేచేత నే చేసినవెల్లా శ్రీపతి నీయాజ్ఞావిధులే యేచాయల బుణ్యపాపములకును యెంచగ బంచగ నెడమేదయ్యా నీశరణా గతి యొక్కటి గలిగిన నిజము గల్లలకు వెఱపేలా ఆశల నీవంతర్యామివిగన అందిన దేహమె వైకుంఠము రాసికి నెక్కిన శ్రీవేంకటగిరిరమణుడ నీ వుపదేశమిది యీశ పరాత్పర తనిసితి మిందే యిక నొకటి గోర నెడమేదయ్యా
__label__Devotional ఎంత చదివిన నేమి వినిన తనచింత యేల మాను సిరులేల కలుగు ఇతర దూషణములు యెడసినగాక అతికాముకుడుగాని యప్పుడు గాక మతిచంచలము గొంత మానినగాక గతి యేల కలుగు దుర్గతులేల మాను పరధనములయాస పాసినగాక అరిదినిందలులేనియప్పుడు గాక విరసవర్తనము విడిచినగాక పరమేల కలుగు నాపదలేల మాను వేంకటపతి నాత్మ వెదకినగాక కింక మనసున దొలగినగాక బొంకుమాట లెడసిపోయినగాక శంకయాల మాను జయమేల కలుగు
__label__Romantic ఎదుట నుండిన వారినేల దూరేవు పదియారు వేలవారి బంగించవే చూపుల నాతని దిక్కు చూచితేనే కోపించేవు కాపురాలు సేసేవారి గానవటే పైపై నే మాటాడితే పదరేవు యలుగులు చాపేటి గొల్లెతలను సాదించవే నడుమ వినోదాలు నవ్వితేనే గోణగేవు కడనుండి పొందేవారి గానవటే తడవితినంటా నాపై దమకించే వింతలోన యెడపుల పువ్వులాపె నీడువెట్టుకోవే శ్రీ వేంకటేశ్వరు సేవ సేసితేనే పెనగేవు కావరించివుండేవారి గానవటే యీవేళ నాతడే కూడె యిద్దరిని వొక్కమాటే నీవంటివారినే నేరమెంచవే
__label__Devotional నారాయణు డీతడు నరులాల మీరు శరణనరో మిమ్ము గాచీని తలచిన చోటను తానే వున్నాడు వలెననువారి కైవసమెపుడు కొలచెను మూడడుగుల జగమెల్లాను కొలిచినవారి జేకొనకుండునా యెక్కడ బిలినా నేమని పలికి మొక్కిన మన్నించు మునుముగను రక్కసుల నణచి రక్షించు జగములు దిక్కని నమ్మిన దిరముగా నేలడా చూచిన యందెల్ల చూపును రూపము వోచిక బొగడిన వుండు నోటను యేచిన శ్రీవేంకటేశుడే యితడట చేచేత బూజింప సేవలు గొనడా
__label__Devotional మఱియు మఱియు నివె మాపనులు మెఱసితి మిందే మిక్కిలిని నారాయణునకు నమస్కారము ధారుణీపతికిని దండము శ్రీరమణునకును జేరి శరణ్యము వారిధిశాయికి వరుస జోహారు రామకృష్ణులకు రచనలబంటను దామోదరునకు దాసుడను వామనమూర్తికి వాకిటిగొల్లను సోమర్కనేత్రునిసొరిదిలెంకను గోవిందునికే కొలువులు సేతుము దేవొ త్తముబడి దిరుగుదుము భావజగురునకు పంపునడతుము శ్రీ వేంకటపతి సేవింతుము
__label__Devotional ఎల్లలోకములవారి కేలిక దానే కొల్లగా వరములిచ్చే గురుతైన దైవము కొండల కోనల లోన కోనేటి సరిదండ మెండైన బంగారు మేడలలోన నిండు జవ్వనము తోడి నెలత కౌగిటలోన వుండి జగమెల్ల నేలీ నుద్దండ దైవము నాలుగు చేతుల తోడ నవ్వుల మోముతోడ సోలి సంకుజక్రముల సొంపుతోడ నేలమిన్నునొకటై నిలుచున్న రూపుతోడ పాలుపడి మెరసీని ప్రత్యక్ష దైవము సంపదలు కడుమించి చవులతో నారగించి జొంపపు విరుల పూజ సొంపుమించి యింపుల శ్రీవేంకటాద్రి నిరవై వున్నాడు వీడె పంపుడు దేవతలతో బ్రతిలేని దైవము
__label__Devotional ఎంత విచారించుకొన్నా నిదియే తత్త్వము హరి వంతుకు నీకృపగలవాడే యెరుగు హరి నిన్ను నమ్మినట్టివాడు నిఖిలవంద్యుడు హరి నిన్ను నొల్లనట్టివాడు నీరసాధముడు హరి మున్ను దేవతలు నీకు మ్రొక్కి బ్రదికిరి హరి వున్నతి నసురలు నిన్నొల్లక చెడిరి హరి యేపున నీ పేరిటివా డిన్నిటా ధన్యుడు హరి నీ పేరొల్లనివాడు నిర్భాగ్యుడు హరి కేపుల నిన్ను నుతించి గెలిచె నారదుడు హరి పైపై నిన్నుదిట్టి శిశుపాలుడు వీగెను హరి యిట్టే నీవిచ్చిన వరమెన్నడు జెడదు హరి గట్టిగ నీవియ్యనివి కపటములే హరి అట్టె శ్రీవేంకటేశుడ వంతరంగుడవు హరి వుట్టివడి కానకున్న వొచ్చెము దేహికి హరి
__label__Devotional కలిగినది యొక్కటే కమలాపతిసేవ తెలుప కొంగిచ్చేను దిబ్బెము దొడికేను హరియే పరతత్వ మతడొక్కడే గతి ధరలోన దేవతలెందరైనా గలుగనీ మురహరనామము ముంచి యొక్కటే యొక్కుడు యిరవైనమంత్రము లెన్నియైనా నుండనీ గోవిందుదాసులే పెక్కువఘను లిందరిలో వేవేలు పెద్ద లటు వేలసంఖ్య లుండనీ కైవసపువిష్ణుకైంకర్యమే సాధనము యీవలనావల పుణ్య మెంతైనా గలుగనీ పట్టినశ్రీవేంకటేశుభక్తి యొక్కటే ఘనము యిట్టే శాస్త్రజ్ఞాన మెట్లున్నాను వొట్టిన యాతని ముద్ర లొక్కటికి మూలము యెట్టిలాంఛనము లిల నెన్నియైనా నుండనీ
__label__Devotional ఆతడే యజమానుడు ఆదినారాయణుడు ఆతని బంట్లము మాకు నన్నిటా నిశ్చింతము యేలికెగల బంటుకు యెక్కడిది విచారము పాలించే మగడుగల పడతి కేడ చింత కోలుముందై తండ్రిగల కొడుకు కేది తొడుసు యీలీల హరిదాసుని కెక్కడికోరికెలు బలుదుర్గము వానికి భయ మేమిటా లేదు కలిమిగలవానికి కడమ లేదు యిల క్షేత్రవంతునికి నెందూ దరిద్రము లేదు అల శ్రీపతిబంట్లకు నలమట లేదు పట్టిన ముద్రుంగరపుప్రధాని కెదురు లేదు కుట్టి చాతనికివారికి గొంకు లేదు నెట్టిన శ్రీవేంకటాద్రినిలయు సేవకులము గుట్టుతోడ బ్రదికేము గుఱి మాకు నతడే
__label__Devotional కిన్నజానేహం కేశవాత్పర మహో సన్నుతాకర మమాచరణాయ తస్మై వేదాంతవేద్యాయ విశ్వరూపాయ నమో ఆదిమధ్యాంతరహితాధికాయ భేదాయ పునరప్యభేదాయ నమో నమో నాదప్రియాయ మమ నాథాయ తస్మై పరమపురుషాయ భవబంధహరణాయ నమో నిరుపమానందాయ నిత్యాయ దురితదూరాయ కలిదోషవిధ్వస్తాయ హరియచ్యుతాయ మమ ఆత్మాయ తస్మై కాలాత్మకాయ నిజకరుణాకరాయ నమో శ్రీలలామాకుచాశ్రితగుణాయ హేలాంక శ్రీవేంకటేశాయ నమో నమో పాలితాఖిల మమాభరణాయ తస్మై
__label__Romantic కొమ్మలాల యెంతవాడే గోవిందరాజు కుమ్మరించీ రాజసమే గోవిందరాజు వులిపచ్చినవ్వులతో వొత్తగిలి పవ్వళించి కొలవు సేయించుకొనీ గోవిందరాజు జలజాక్షులిద్దరూను సరి బాదాలోత్తగాను కొలదిమీర మెచ్చీని గోవిందరాజు అదె నాభికమలాననజుని బుట్టించి తాను కొదలేక వున్నవాడు గోవిందరాజు చెదరక తనవద్ద సేవసేసే సతులకు గుదిగుచ్చీ వలపులు గోవిందరాజు వొప్పుగా వామకరము వొగిజాచి వలకేల కొప్పుగడునెత్తినాడు గోవిందరాజు ఇప్పుడు శ్రీ వెంకటాద్రినిరవై శంఖు చక్రాలు కుప్పెకటారముబట్టె గోవిందరాజు
__label__Devotional అన్నిటా శాంతుడైతే హరిదాసుడు దానే సన్నుతి దానేపో సర్వదేవమయుడు అత్తల మనసు యింద్రియాధీనమైతేను చిత్తజుడనెడివాడు జీవుడు దానే కొత్తగా దనమనసే కోపాన కాధీనమైతే తత్తరపు రుద్రుడును దానే తానే భావము వుద్యోగముల ప్రపంచాధీనమైతే జీవుడు బ్రహ్మాంశమై చెలగు దానే కావిరి రేయిబగలు కన్నుల కాధీనమైతే ఆవల జంద్రసూర్యాత్మకుడు దానే కోరిక దనబ్రదుకు గురువాక్యాధీనమైతే మోరతోపులేని నిత్యముక్తుడు దానే ఆరయ శ్రీవేంకటేశు డాతుమ ఆధీనమైతే ధారుణిలో దివ్యయోగి తానే తానే
__label__Romantic కానరటె పెంచరటె కటకటా బిడ్డలను నేను మీవలెనే కంటి నెయ్యమైన బిడ్డని బాయిట బారవేసిన పాలు వెన్నలును చేయివెట్టకుందురా చిన్నిబిడ్డలు మీయిండ్లు జతనాలు మీరుసేసికొనక పాయక దూరేరేలే ప్రతిలేని బిడ్డని మూసిన కాగుల నేయీ ముంగిటి పెరుగులూ ఆసపడకుందురా ఆడేబిడ్డలు వోసరించి మోసపోక వుండలేక మీరు సేసేరింతేసి దూరు చెప్పరాని బిడ్డని చొక్కమైన కొప్పెరల జున్నులు జిన్నులును చిక్కినవిడుతురా చిన్నిబిడ్డలు మిక్కిలి పూజలు నేసి మెచ్చించ దగదా యెక్కువైన తిరువేంకటేశుడైన బిడ్డని
__label__Devotional ఇతని కితడేకాక యితరులు సరియా మితి లోకా లితని మేనిలోనే కావా కమలనాభుని భయంకరకోపముతోడ రమణ వేరొకరివరంబులు సరియా తమితోడ దల దుంచి తగినవరము లిచ్చె అమరగ నరకాసురాదులకు నితడు కరివరదుని పేరుగలసిన తిట్లతో పరదేవతల మంత్రపఠనలు సరియా నిరతి శిశుపాలుని నిందకు శిక్షించి పరలోక మిచ్చినట్టి భావము వినరా చలిమి శ్రీవేంకటేశు శరణాగతితోడ బలిమి మించిన బ్రహ్మపట్టము సరియా వొలిసిన ధ్రువునకు వున్నతలోక మిచ్చె అల బ్రహ్మలోకమున కదె మీ దెఱగరా
__label__Romantic మాయదారిచేత లింకా మానవయ్యా ఆయము మోచినదే ఆనతియ్యవయ్యా సిగ్గులు నీమీద వేసి చింత బొరలీ చెలి యెగ్గుదీర మాటుమందు యేదయ్యా నిగ్గుదేరి విరహము నీకుగానె యింతసేసె దగ్గరి యింతి గావగ తతి యేదయ్యా పాయము నీ కొప్పగించి పవ్వళించినది చెలి చాయల మేలుకొలుప సందేదయ్యా మోయగలనింద లెల్లా మోచెను నీమీదకె యీయింతిమీదికరుణ కాక వేళేదయ్యా గక్కన నిన్ను జూచి కాచి కాగిలించుకొనె జెలి మక్కువ నీకిక మీదిమాట యేదయ్యా తక్కక శ్రీవేంకటేశ తతి నింతి గూడితివి మొక్కినమీలోలోనిముచ్చట లేవయ్యా
__label__Romantic చిత్తగించుమిదె చెలియవిలాసము పొత్తులుగలపీ భోగంబులకు వెన్నెలరేకులు వెదచల్నీ నదె సన్నల సలవుల సకియా కన్నులమొక్కులు కానుకలొసగీ నిన్ను జూచి యిదె నివ్వెరగులను జక్కవపిట్టల సంతముసేసీ అక్కున గప్పుచు నతివా చక్కనిమోవిని చవులటు గొలిపీ నెక్కొని నీపై నేస్తంబులను పలుకు దేనియలు పలుమరు జిలికీ మెలుపురతుల నలమేల్ మంగ యెలమిని శ్రీవేంకటేశ కూడితివి అలరీ నీతో నదె సరసములా
__label__Romantic భావించి చూడరే పడతులాల చేవదేరి మహిమలు చెలగినట్టుండెను పరమపురుషునికి పచ్చకప్పురముకాపు తిరుమేన నమరెను తెల్లనికాంతి ధరలో బాలజలధి తచ్చేటివేళను మురిపెమై తుంపురులు ముంచినయట్టుండెను తవిలి యీదేవునికి తట్టుపుణుగుకాంపు నవమై మేన నమరె నల్లనికాంతి తివిరి గోవర్ధనమెత్తిననాడు నిడుకొని ధ్రువమై మేఘకాంతులు తొలకినట్టుండెను శ్రీవేంకటేశునికి సింగారించిన సొమ్ములు బావించ మేన నమరే బంగారుకాంతి తావుగా నలమేల్ మంగ తనవుర మెక్కగాను వేవేలుసంపదలెల్ల వెలసినట్టుండెను
__label__Romantic పొద్దికనెన్నడు వొడచునొ పోయినచెలి రాదాయను నిదుర గంటికి దోపదు నిమిషంబొకయేడు కన్నుల నవ్వెడి నవ్వులు గబ్బితనంబుల మాటలు నున్నని యొయ్యారంబులు నొచ్చినచూపులును విన్నదనంబుల మఱపులు వేడుకమీరిన యలపులు సన్నపుజెమటలు దలచిన ఝల్లనె నామనసు ఆగినరెప్పల నీరును నగ్గలమగు పన్నీటను దోంగియు దోగనిభావము దోచిన పయ్యెదయు కాగిన దేహపు సెకలును కప్పిన పువ్వుల సొరబులు వేగిన చెలితాపమునకు వెన్నెల మండెడివి దేవశిఖామణి తిరుమలదేవుని దలచిన బాయక భావించిన యీ కామిని భావములోపలను ఆవిభుడే తానుండిక నాతడె తానెఱగగవలె నీ వెలదికి గల విరహంబేమని చెప్పుదము
__label__Romantic పొలతికి నీతోపొందు పోకకుబుట్టెడాయ యెలమి నీభాగ్య మిక నెంతైనా గద్దయ్యా పడతిచెక్కులవెంట బన్నీటివాన గురిసె వడి నందె మెఱుగులవాన గురిసె విడివడి తురుమున విరులవాన గురిసె చిడుముడి జవ్వనము చిగిరించెనయ్యా మొలకనవ్వులనె ముత్యాలవాన గురిసె విలపుల చెనుజడివాన గురిసె కలికిసిగ్గుల దొలుకరివానలు గురిసె పలుమారు జవ్వనము పదనెక్కీనయ్యా సొరిది మోవితేనల సోనలవాన గురిసె వరుస రతుల దతివాన గురిసె యిరవై శ్రీవేంకటేశ యింతి నిట్టె కూడితివి పరగినజవ్వనము పచ్చిదేరెనయ్యా
__label__Romantic ఒకటిపై నొకటి నీవుపాయాలు వెకలినీవిద్యలెల్ల వెల్లవిరి గావా సందడి నాచేఇ ముట్టి సరసాలాడేకొరకే పందెమాడవచ్చేవు పలుమారును మందలించి నాచేత మాటలాడించవలసి అందపుగత లడిగే వది నే నెఱగనా యేరా నాకుచగిరు లిటు ముట్టేయందుకుంగా హారములు చిక్కుదీసే పది మేలురా గోరికొన దాకించేకొరకుగా చెక్కుముట్టి యీరీతి వేడుకొనే విన్నియు దెలిసెరా యీకడ నన్ను గూడేఇందుకుగా నింతసేసి యేకతమాడేనంటా నెనసితివి పైకొని శ్రీవేంకటేశ బడివాయకుండా నన్నాకుమడిచిమ్మనేవు అవురా నీవు
__label__Devotional ఎంతని పొగడవచ్చు నీతని సేవించరో పొంతనిదే కలశాపుర హనుమంతుడు పిడికిట బట్టినవి పెద్దపండుల గొలలు అడరి యెత్తినది మహావాలము గుడిగొన రాకాసుల గొట్టినది వలకేలు పొడచూపీ గలశాపుర హనుమంతుడు సందడి సమరానకు చాచినది పెనుజంగ అందముగ నిక్కించినదదే వురము కుందక వీర రసమే కురిసేటిది మొగము పొందగువాడు కలశాపుర హనుమంతుడు వుదుటన మెలగేవి వొద్దికైన పాదాలు త్రిదశుల మెప్పించేది దివ్యరూపము అదె శ్రీ వేంకటేశు బంటయి నిలుచున్నాడు వొదలుచు గళశాపుర హనుమంతుడు
__label__Devotional రాతిరెల్ల సతులతో రతుల నలసెనేమో రీతిగాదు హరి నెచ్చరికె సేయరే పైపై బొద్దువొడచి పంకజములు విరిసె గోప గోవిందుని మేలుకొన మనరే దీపములు దెల్లబారె తిమిరమింతయు జారె శ్రీపురుషోత్తముని జేయంటి లెమ్మనరే కలువలు ముకుళించీ కలవింక లెలుగించీ నెలతలు దేవదేవు నిద్ర దెల్పరే జలనిధి పొంగణగె చాయలచుక్కలు మాసె వలరాచగురు నుప్పవడము గమ్మనరే జీవులు మేలుకొనిరి చెంగలించె దరువులు భావించి యచ్యుతునిట్టె పలికించరే కావిరింతయు విరిసె కడు సంధ్యకు బొద్దాయ శ్రీవేంకటేశుని విచ్చేయ మనరే
__label__Devotional అతని నమ్మలే రల్పమతులు భువి నత డాద్యుడు పరమాత్ముడు సకలలోకపతి సర్వేశ్వరుడట వొకడిక దొర మరి వున్నాడా ప్రకటించగ శ్రీపతియే దాతట వెకలి నియ్యగొన వేరే కలరా దివిజవందితుడు దిక్కుల హరియట యివల మొక్క సురలిక వేరీ కవ నంతర్యామి కరుణాకరుడట వివిధభంగులను వెదకగనేలా వేదాంగుడు శ్రీవేంకటపతి యట ఆదిమతము లిక నరసేదా యేదెస నెవ్వరి కెప్పుడు గల డితడీదేవుడె మన కిహపర మొసగ
__label__Devotional ఇట్టి ముద్దులాడి బాలుడేడ వాడు వాని బట్టి తెచ్చి పొట్టనిండ బాలువోయరే గామిడై పారితెంచి కాగెడి వెన్నలలోన చేమ పూవు కడియాల చేయిపెట్టి చీమ గుట్టెనని తన చెక్కిట గన్నీరు జార వేమరు వాపోయే వాని వెడ్డు వెట్టరే ముచ్చువలె వచ్చి తన ముంగమురువుల చేయి తచ్చెడి పెరుగులోన తగ బెట్టి నొచ్చెనని చేయిదీసి నోరనెల్ల జొల్లుగార వొచ్చెలి వాపోవువాని నూరడించరే ఎప్పుడు వచ్చెనో మాయిల్లుచొచ్చి పెట్టెలోని చెప్పరాని వుంగరాల చేయిపెట్టి అప్పడైన వేంకటాద్రి అసవాలకుడు గాన తప్పకుండబెట్టె వాని తలకెత్తరే
__label__Devotional కడునడసు చొరనేల కాళ్ళు గడుగగనేల కడలేని జన్మసాగర మీదనేల దురితంబునకు నెల్లదొడవు మమకారంబులరిదిమమతలకు దొడ వడియాసలు గురుతయిన యాసలకు గోరికలు జీవనము పరగ నిన్నిటికి లంపటమె కారణము తుదలేని లంపటము దుఃఖహేతువు దుఃఖముదుటయిన తాపమున కుండగ జోటు పదిలమగు తాపంబు ప్రాణసంకటము లీమదము పెంపునకు దనమనసు కారణము వెలయ దనమనసునకు వేంకటేశుడు గర్త బలిసి యాతని దలచుపనికి దా గర్త తలకొన్న తలపు లివి దైవమానుషముగా దలచి యాత్మేశ్వరుని దలపంగ వలదా
__label__Devotional సత్యము సేయగవచ్చును సర్వేశ్వర యీమాటకు నిత్యము నీవే యెఱుగుదు నేనేమి నెఱగ జుమీ సులభుడవౌదువు వొకమరి చూడగ దుర్లభుడవౌదువు తలపింతువు మఱపింతువు తగ బ్రాణములోనుండి పలికింతువు అక్షరముల పరగ నవే వ్రాయింతువు వెలయగ నీవే వెలిగా వేరొకటి నే జేయ జుమీ వొనరగబూజలు గొందువు వొక్కొకపరిమానుదు వటు కను మూయింతువు నిదురల గడు మేల్కొలుపుదువు ఘనముగ నజ్ఞాని జేతువు కరుణతో జ్ఞాని జేతువు నను బుట్టించితి నీవే నా కాపని గాదు సుమీ నాలో నుందువు వొకపరి నగి శ్రీవేంకటగిరి నుందువు పాలింతువు లాలింతువు భవ మీడేరింతువు పోలింప సంసారి జేతువు భువి నీదాసుని జేతువు కాలము గర్మము నీవే కపటము నే నేర జుమీ
__label__Devotional ఆతనిబో పొగడేము ఆతని శరణంటిమి ఆతడే సర్వజీవుల అంతర్యామి పెక్కు బ్రహ్మాండకోట్లు పెక్కు బ్రహ్మకోట్లు పెక్కు రుద్రకోట్లును పెక్కు యింద్రులు వొక్కొక్క రోమకూపాల నొగి నించుకుండునట్టి వొక్కడే విష్ణుడు వీడే వున్నతోన్నతుడు అనంత సూర్యచంద్రులు అనంత వాయువులును అనంత నక్షత్రము లనంత మేరువులు కొనలు సాగీ నన్నిటి కూటువ గూడుకొన్నట్టి అనంతుడొక్కడే మించీ నాదిమూరితి అసంఖ్యమహిమలను అసంఖ్యమాయలు అసంఖ్యశక్తులు వరాలసంఖ్యములు పొసగ నిన్నిటి దానే పుట్టించి రక్షించినట్టి అసంఖ్యాతుడు శ్రీవేంకటాద్రీశుడు
__label__Devotional ఎంచి సేయుపను లిక లేవు కొంచక యాతని గొలుచుటే కలది తప్పదు కర్మము తా నెందున్నా చెప్పగ దీనికి జింతేలా అప్పడు తొల్లే అనుమతించె నివి తప్పక యాతని దలచుటే కలది ఆయము నన్నము నందొక లంకె వేయుట దీనికి వెతలేలా కాయములో హరి గలడంతరాత్మ యీయెడ దను నుతియించుటే కలది వెలిని లోన శ్రీవేంకటేశుడే తెలియని మతి నందియమేలా యిలలో మనముల నేలె నాతడే సలిగె మనకతని శరణమే కలది
__label__Devotional సకలసందేహమై జరగుచున్నది యెకటి ప్రకటింప జీవమో బ్రహ్మమో కాని వసుదేవుజఠరమనువననిధికి జంద్రుడై అసమానగతి బొడమినా డీతడు వసుధ జంద్రుడు నీలవర్ణు డేటికినాయ కసరెత్తి ననుగందు గలయగొనుబోలు ఇనవంశమున లోకహితకల్పభూజమై ఆనఘడై జనియించినా డీతడు ననుపై నసురతరువు నల్లనేటికినాయ పెనుగొమ్మలో చేగ పెరిగిరాబోలు తిరువేంకటాద్రిపై దెలియ జింతామణై అరిదివలె బొడచూపినా డీతడు గరిమె నది యిపుడు చీకటివర్ణమేలాయ హరినీలమణులప్రభ లలమికొనబోలు
__label__Devotional ఇదియే బుద్ధి నాకు నింతకంటే మఱిలేదు కదిసి నీబంటనంటే కాతువు నన్నును నేరచి నడచేనంటే నే గాను స్వతంత్రుడను నేరమి చేసేనంటే నిండును దూరు యీరెంటికి గాక నేను యిట్టె నీకు శరణంటే గారవించి వహించుక కాతువు నన్నును వొక్కచో నర్థ మర్జించుకుండితే జన్మాలు పెక్కు యెక్కేనంటే మోక్షము యేడో యెఱగ యెక్కడి సుద్దులునేల యిచ్చట నీనామము గక్కన బేర్కొంటే దయ గాతువుగా నన్నును తపసినయ్యేనంటే జిత్తము కైవశము గాదు చపలసంసారినైతే శాంతి యుండదు ఉపమలేల శ్రీవేంకటోత్తమ నీసేవ చేసి కపటము మానితేను కాతువు నన్నును
__label__Devotional దేహి నిత్యుడు దేహము లనిత్యాలు యీహల నా మనసా యిది మరవకుమీ గుది బాతచీర మాని కొత్తచీర గట్టినట్టు ముదిమేను మాని దేహి మొగి గొత్తమేను మోచు అదన జంపగ లేవు ఆయుధము లీతని గదిసి యగ్నియు నీరు గాలియు జంపగలేవు యీతడు నరకువడ డీత డగ్ని గాలడు యీతడు నీట మునుగ డీతడు గాలిబోడు చేతనుడై సర్వగతుండౌ చెలియించ డేమిటను యీతల ననాది యీత డిరవు గదలడు చేరి కానరానివాడు చింతించరానివాడు భారపు వికారాల బాసినవాడీ యాత్మ ఆరయ శ్రీవేంకటేశు నాధీన మీతడని సారము దెలియుటే సత్యం జ్ఞానము
__label__Devotional శ్రీపతి నీవు సిద్ధించుటే సిద్ధులన్నియు పైపై నీశరణమే పరమపదంబు పరమాత్మునిపై నాత్మ ప్రవేశింపజేయుటే పరికింప బరకాయప్రవేశము గరిమ నాహృదయాకాశమున దలచుటే గిరవై యబ్బినయట్టి ఖేచరత్వము మంచి పరమహంసనామము ప్రాణులచే వింట చంచుల వినేటి దూరశ్రవణము కాంచి నీరూపము ఆరుకమలాల ధ్యానించుట యెంచగ దూరగమన మింటిలో నౌట సావధానమె లోచూపు సర్వథా నిన్ను జూచుట తావులనే అనిమిషత్వము చేరుట శ్రీవేంకటేశ్వర నీసేవకుడై నిలుచుటే వేవేలు తత్త్వజ్ఞానవిధుల నిలుచుట
__label__Romantic నిచ్చనిచ్చ సోబనాలు నెల మూడుసోబనాలు హెచ్చె నీకు నింతలోనె ఇవి గదవయ్యా చెలియమోహములే సేసపాలు పెలుచుసిగ్గులే మీకు పెండ్లితెర కలగొనుచూపులే కంకణాలు సులభాన నీకు నబ్బె సుఖియించవయ్యా మగువ మాటలే నీకు మంత్రాలు పొగరుమోవితేనెలే బువ్వాలు వెగటుబొమ్మజంకెలే విడేలు జిగి నీకు నే డబ్బె జిత్తగించవయ్యా కాంతసరసములే కప్పురాలు పొంతనున్నకుచములే బూజకుండలు చెంతల గూడితి విట్టే శ్రీవేంకటేశా యివి సంతసమాయను నీకు జయమందవయ్యా
__label__Romantic నేరుపరి వౌదువమ్మ నిజలక్ష్మి పేరడిమహిలను బెరసితివి మనసు రంజిల్ల జేసి మారుగొండ లెక్కివుండి ననుపు సేసుకొంటినా నాయకునిని చనవిచ్చి తొడమీద సరి నాత డిడుకొంటే పెనగి కూడితివమ్మ ప్రియురాలవు చేయిచాచి రాగిలించి చిత్తగించి మోము చూచి ఆయము లంటితివా ఆతనిని చాయలకు నాతడు చల్లనినవ్వు నవ్వితే దాయపుమో విచ్చితమ్మ తగుజాణవు శ్రీ వేంకటాద్రి యిది శ్రీ నరసింహదేవుని ఆవటించి కూడితి వాఆవుభళానను వోవరిగా నాతడు నిన్నురమున బెట్టుకొంటే భావించి మెచ్చితివమ్మ పంతపుటిందిరవు
__label__Devotional ఆసమీద విసుపౌ దాక యీ గాసి బరచుతన కపటమే సుఖము తిరమగు కర్మము దెగుదాక తనగరిమ సుఖము పొగడునందాక పరమార్గం బగపడుదాక తనపరితాపపు లంపటమే సుఖము కాయము గడపల గనుదాక యీ మాయ దన్ను వెడమరుదాక రాయడి మదము గరగుదాక యీరోయదగిన తనరూపమే సుఖము లంకెల బొరలి నలగుదాక యీ యంకెల భవము లెరవౌదాక వేంకటపతి దడవిన దాక యీ కింకురువాణపు గెలుపే సుఖము
__label__Devotional ఏమో తెలిసెగాని యీజీవుడు నేమంపు నెరవిద్య నేరడాయ కపటాలె నేరిచెగానీ జీవుడు యెపుడైనా నిజసుఖ మెఱగడాయ కవురులే చవిగొనెగానీ జీవుడు అపరిమితామృత మానడాయ కడలనే తిరిగీగానీ జీవుడు నడుము మొదలు జూచి నడవడాయ కడుపుకూటికే పోయీగానీ జీవుడు చెడని జీతముపొంత జేరడాయ కనియు గానకపోయగానీ జీవుడు దినము వేంకటపతి దెలియడాయ కనుమాయలనె చొక్కెగానీ జీవుడు తనియ నిట్టే మంచిదరి జేరడాయ
__label__Devotional ఏమిసేయుదు నింతయు నీ మాయ సామజవరద నా చందమిది జలము లోపలనున్నచందురు నీడవలె నలుగడల గదలీ నా మనసు పెలుచు మేఘములు గప్పిన సూర్యునివలె వెలుగదు నాలోని విజ్ఞానము కడగి యాకసమున గాలి యణగినట్లు వడిగానరాదు నా వైరాగ్యము ముడిగి ముత్తెపు జిప్పముత్యము విధంబున జడిసీ నాలోని సాత్వికము యిప్పుడిట్టె శ్రీ వేంకటేశ నీ కృపవలె వుప్పతిల్లె నిజభక్తి యొక్కటై నీపై కప్పిన నీ సేవవలె గన్న నిధానమువలె అప్పసమై నిలిచె బ్రహ్మానందము
__label__Devotional ఇన్నిచేతలును దేవుడిచ్చినవే వున్నవారియీవులెల్ల నొద్దికయ్యీనా తెగనియాపదలకు దేవుడే కలడుగాక వగలుడుప బరులవస మయ్యీనా నొగిలి యితరలకు నోళ్ళుదెరచిన నగుబాటేకాక మానగబొయ్యీనా అగ్గలపుదురితాలు హరియే మానుపుగాక బగ్గన నొక్కరు వచ్చి పాపబొయ్యేరా తగ్గుముగ్గులైనవేళ తలచినవారెల్ల సిగ్గుబాటేకాక తమ్ము జేరవచ్చేరా యెట్టు నేసినను వేంకటేశుడే నేరుచుగాక కట్టగడవారెల్ల గరుణించేరా యిట్టే యేమడిగిన నీతడే యొసగుగాక వుట్టిపడి యెవ్వరైనా నూరడించేరా
__label__Devotional అన్నియు నీతనిమూల మాతడే మాపాల జిక్కె కన్నుల వేడుకకు కడయేది యికను కామధేనువు గలితే గర్వించు నొక్కరుడు భూమి యేలితే నొకడు పొదలుచుండు కామించి నిధి గంటె కళలమించు నొకడు శ్రీమంతుడగు హరి చిక్కె మాకు నిదివో పరుసవేదిగలితే పంతములాడు నొకడు ధర జింతామణబ్బితే దాటు నొకడు సురలోక మబ్బితేను చొక్కుచునుండు నొకడు పరమాత్ముడే మా పాల జిక్కెనిదివో అమృతపానము సేసి యానందించు నొకడు భ్రమను దేహసిద్ధి బరగొకడు తమి శ్రీవేంకటేశుడే దాచిన ధనమై మాకు అమరి నా మతి జిక్కె నడ్డములే దిదివో
__label__Romantic ఆదిమలక్ష్మి యతనికి గలుగగ యీదెన సంపద లిక నేమి చెప్పేదమ్మా నెలత నీ తురు మిది నిండు నీలపుగని పలచని నీ మేను పసిడిగని మొలక నీ కనుచూపు ముత్యపురాసులగని యెలమి నీ పతి కింక నేమి గడమమ్మా వనిత నీ దంతములు వజ్రాలపుట్టుగని నినుపు నీ గోళ్ళు మాణికపుగని పెనపు నీ కుచములు పెన్నిధానములగని యెనము నీ పతి కింక నేమి భాగ్యమమ్మా అతివ నీ కెమ్మోవి అదె పగడాలగని రతి నీ కౌగిలి పెద్ద రసముగని యితవైన శ్రీవేంకటేశుడు నిన్ను గలసె అతనిరాజ మెల్లా నమరె గదమ్మా
__label__Devotional ఏడే జేనలు యీదేహంబును యేడా నికమరి యెరగము నేము నిండును జలధులు నిమిషమాత్రమున నిండియు నిండదు నెఱి మనసు పండును భువిగల పంటలన్నియును పండదు నాలో బాపపు మనసు పట్టవచ్చు నల పారేటి పామును పట్టరాదు నాపాయము అట్టే ఆరును అనలము నీటను యెట్టైన నారదు యీకోపంబు కానవచ్చు నదె ఘనపాతాళము కానరాదు నాకాలము శ్రీనగవిహార శ్రీవేంకటేశ్వర సోనల బుట్టిన సుద్దులు నివిగో
__label__Devotional ఏడకేడ నీచెరిత లేమని పొగడవచ్చు యీడులేనిమహిమలయినవంశరామా పరమాన్నములోబుట్టి పక్కన దాటకి జంపి సరుస విశ్వామిత్రుయజ్ఞము గాచి హరునివిల్లు విరిచి యట్టె సీత బెండ్లాడి పరశురామునిచేత బలము చేకొంటివి వైపుగా సుగ్రీవు గూడి వాలి నొక్కకోల నేసి యేపున జలధి గట్టి యెసగితివి దీపించు రావణు జంపి దివిజులను మన్నించి యేపుగా విభీషణుని రాజ్య మేలించితివి సీతతో బుష్పకమెక్కి జిగి నయోధ్యకు వచ్చి గాతల రాజ్యపట్టము గట్టుకొంటివి యీతల శ్రీవేంకటాద్రి నిటు విజనగరాన నీతితో నెలవుకొని నెగడితివి
__label__Devotional బ్రువంతి బౌద్దా బుద్ద ఇతి స్తువంతి భక్తా సులభ ఇతి గదంతికిల సాంఖ్యాస్త్వాం పురుషం పదవాక్య జాః పదమితిచ విదంతి త్వా వేదాంతినస్సదా బ్రహ్మ లసత్పదమితిచ జపంతి మీమాంసకా స్త్వాం చ విపులకర్మణో విభవ ఇతి లపంతి నయసకలా స్సతతం కృపాళుకుర్తా కేవలమితిచ భణంతి వేంకటపతే మునయోహ్యణిమాదిప్రద మతులమితి గుణవంతం నిర్గుణం పునరితి గృణంతి సర్వే కేవలమితిచ
__label__Devotional ఆది పురుషా అఖిలాంతరంగా భూ దేవతా రమణ భోగీంద్ర శయనా భవపాథోనిధి బాడబానల భవజీమూత ప్రభంజనా భవ పర్వత ప్రళయ భయద నిర్ఘాత దు ర్భవ కాలకూటభవ బహువిశ్వరూప భవఘోరతిమిరదుర్భవకాలమార్తాండ భవభద్ర మాతంగ పంచానన భవ కమలభవ మాధవరూప శేషాద్రి భవన వేంకటనాథ భవరోగవైద్య
__label__Devotional చీచీ వో జీవుడా చింతించుకో జీవుడా ఆచందాన కీచందము అరుహమా జీవుడా వుత్తముడయిన హరి వుండేటి యాతుమలోన తత్తరపు గాంతలను తలపోసేదా వొత్తి నారాయణనామ ముచ్చరించే నోరను రుత్త యధరపుదోలు రుచిగొనేదా పొందుగా గోవిందుని బూజించేటి చేతులను సందడి జన్నులమీద జాచబొయ్యేదా కందువ దేవునిరూపు కనుగొనే చూపులు ముందరి మర్మపుటంగములమీద బెట్టేదా వేవేలు విష్ణుకథలు వినియేటి చెవులను ఆవటించి యాడసుద్దులాలకించేదా శ్రీవేంకటేశ్వరుని సేవించే యీజీవనము భావించక విషయాల పాలు సేసేదా
__label__Devotional కేశవ నారాయణ కృష్ణ గోవింద ముకుంద మూశిన ము త్తెమువలె మొక్కేము నీకు నెమ్మి జక్రాయుధుడవు నీవు గల వటు గాన పమ్మి మాకు నెన్నడును భయమే లేదు యిమ్ముల లక్ష్మిపతివి యేలిక వైతివి గన సమ్మతి మాకు సర్వసంపదలు గలవు పుట్టించినవాడవు భూధవుడ వటు గన దట్టముగ నెంచగ బదస్థుడ నేను తొట్టి కరిరాజవరదుడ నీవే దిక్కు గన గట్టిగా నాకోరిక లిక్కడ ఫలియించెను గురువవు గొల్లలకు గోవింధరాజవు గన నిరంతరమును బాడి నిండెను మాకు చిరంతనదేవుడవు శ్రీవేంకటేశ్వర వీవు పరము నిహము మాకు బలువుగా గలిగె
__label__Devotional దేవ నీవు గల్పించిన తెరువు లివి నీవారైన వారి నేరుపులివి పరమశాంతునకు బాపము రాదు విరతిగలవానికి వెరపు లేదు గురుసేవారతునకు గోపము రాదు ధర సత్యవిదునకు దప్పు లేదు పుట్టు బ్రహ్మచారికి బుద్ధి చెడదు అట్టె ఆసలేనివారికి అలపు లేదు తొట్టిన సుజ్ఞానికి దుఃఖములేదు గట్టియైన మౌనికి కలహమే లేదు సమచిత్తునకును చంచలము గాదు విమలాచారునకు వెలితి లేదు నెమకి శ్రీవేంకటేశ నీదాసులై కొల్చి భ్రమయనివారికి భారము లేదు
__label__Devotional ఏది మాకు గతియిక నీశ్వరేశ్వరా యీదెస మము గరుణ నీడేర్చవయ్యా పొంచిమున్ను భోగించిన భోగములు దలచి అంచెల నాలుబిడ్డల నటు దలచి కంచపుటాహరములు కన్నవెల్లాను దలచి యెంచి నిన్ను దలచక యిట్లున్నారమయ్యా కన్నులజూచినందెల్లా కడునాసల దగిలి విన్న వినుకులకెల్లా వేడ్కదగిలి పన్నిన సుఖములకు బైకొని వెనుతగిలి వున్నతి నిన్ను దగులుకున్నారమయ్యా చెంది గృహారామ క్షేత్రములు మరిగి పొందగు సంసారమిప్పుడు మరిగి అందపు శ్రీ వేంకటేశ అలమేల్మంగపతివి కందువ మరిగీ మరుగకున్నారమయ్యా
__label__Devotional అటువలెనె సుజ్ఞాని యన్ని పుణ్యములు జేసి తటుకున హరి కిచ్చి తా నుండవలెను వూరి పసులను మేపి వొప్పగించి యిండ్లకు చేరి జంగిలివాడు నిశ్చింతుడై వుండు తేరకాడు మోసి మోచి తెచ్చి నగరి కొప్పించి నేరుపుతో వెట్టి వాడు నెమ్మది నిద్రించును అంటి బూరెలు వండినయాపె చేతులట చూపి యింటివారి కొప్పగించి యేగినయట్టు నంటుతోడ బేరటాలు నాగవల్లియైనమీద వొంటి దన నెలవున నూరకున్నయట్టు కూటమి వచ్చినవాడు గుంపులెల్లా విచ్చిపోతే యేటివాడు గాక తన యిచ్చనే వుండు పాటించి శ్రీవేంకటేశుబంటు యేలికెపనులు గాటాన నన్ని జేయు గర్త యేమీ గాడు
__label__Devotional తెలియదు నీ మనసు దేవోత్తమా సులభుండవని విని చొరబారీ మనసు చూతును నీ మూరితిని చొప్పుగా గన్నులెదుట ఆతుమలో దలపోనే ననుచును అలవరచుకొందును నీతి యెంచి చూచితేను నీ వెంత నే నెంత యీతల నా యగ్గలికెకు నే మనుచున్నాడవో నెట్టుకొన బూజింతు నీవు నా వాడవే యంటా పెట్టెలోన నుంచి చక్క బెట్టుకొందును యెట్టిది నా సాహసంబు యేమిటి నిన్ను మెప్పించితి నట్టనడుమ నన్నెట్టు నవ్వుతా వున్నాడవో నొడిగి నిన్ను బిలుతు నోరునిండా బేరుకొని యెడయ కెందున్నాడవొ యెక్కడెక్కడ అడరి శ్రీవేంకటేశ అలమేల్మంగపతివి వడి నన్నేలితి వెటువంటి సుకృతివో
__label__Devotional తనిసితి మిన్నిటి తగులేలో మినుకుల దినముల మెచ్చేమయ్యా మనసూ రోసితి మరులూ బాసితి తనువేలో పైతరవాయ వెనకా దెలిసితి మునుపూ జూచితి నను నేనే యిక నవ్వేమయ్యా మాయల వెడలితి మమతల బడలితి పాయంబేలో పదరీని దాయల గెలిచితి ధర్మము బిలిచితి పోయిన జన్మము బొగడేమయ్యా శరణ జొచ్చితి జయముల హెచ్చితి దురితములెందో తొలగీని గరిమల శ్రీవేంకటపతి గొలిచితి తరతర మిందే దక్కితిమయ్యా
__label__Devotional నెరబిరుదిన్నిటాను నీ బంటు వొరసె గగనమదివో నీ బంటు ముంచిన చుక్కలు మొలపూసలుగా బెంచె మేను పెళపెళనార్చి అంచులు మోవగ నబ్జభవాండము నించె నార్భటము నీ బంటు గగనలోకములు గడగడ వణకగ నెగసె హుటాహుటి నీ బంటు మగటిమి మెరయగ మందులకొండకు నిగిడి కోయనుచు నీ బంటు ఇమ్ముల రఘుపతి హితుడై సీతకు నెమ్మన మలరిన నీ బంటు కమ్మర నిదె వేంకటేశ నీచే నిమ్మపండైన నీ బంటు
__label__Devotional ఈతని మహిమలు యెంతని చెప్పెద చేతులమొక్కెద జెలగుచు నేను శ్రీ నరసింహుడు చిన్మయమూరితి నానావిధకరనఖరుడు దారుణ దైత్య విదారుడు విష్ణుడు తానకమగు మా దైవంబితడు అహోబలేశుడు ఆదిమ పురుషుడు బహు దేవతా సార్వభౌముడు సహజానందుడు సర్వ రక్షకుడు యిహ పరము లోసగు యేలిక యితడు కేవలుడగు సుగ్రీవ నృసింహుడు భావించ సుజన పాలకుడు శ్రీ వేంకటేశుడు చిత్తజ జనకుడు వేవేలకు నిలువేలుపు యితడు
__label__Devotional ఈ పాదమేకదా యిలనెల్ల గొలిచినది యీ పాదమే కదా ఇందిరా హస్తముల కితవైనది ఈ పాదమేకదా ఇందరును మొక్కెడిది యీ పాదమే కదా యీగగనగంగ పుట్టినది యీ పాదమే కదా యెలమి బెంపొందినది యీ పాదమే కదా యిన్నిటాకి నెక్కుడైనది యీ పాదమే కదా యిభరాజు దలచినది యీ పాదమే కదా యింద్రాదులెల్ల వెదకినది యీ పాదమే కదా యీబ్రహ్మ గడిగినది యీ పాదమే కదా యెగసి బ్రహ్మండమంటినది యీ పాదమే కదా యిహపరము లొసగెడిది యీ పాదమే కదా ఇల నహల్యకు గోరికైనది యీ పాదమే కదా యీక్షింప దుర్లభము యీ పాదమే కదా యీవేంకటాద్రిపై నిరవైనది
__label__Devotional నీ వెంత నే నెంత నేడు నాయగ్గలి కెంత దేవ నీదాసుల జూచితేనే నిన్ను గనుట వొక్కొక్క రోమకూపాన నొగి బ్రహ్మాండకోట్లు ఉక్కుమీరి ధరించుక ఉన్నాడవట నిక్కిన నీరూప మెంతో నిన్ను గనుగొను టెట్టు అక్కజపు వేదముల కగోచరుడవు యెన్నో శిరసులట యెన్నో పాదములట యెన్నరాని చేతులట యిట్టి నీమూర్తి కన్నుల జూచుట యెట్టు కడగురు తందు కేది అన్నిటా మునీంద్రులకు నచింత్యుడవు కోటిసూర్యు లొక్కమాటే కూడ నుదయించినట్టు గాటపు నీతిరుమేనికాంతులట మేటివి శ్రీవేంకటేశ మిమ్ము ద్రిష్టించుట యెట్లు పోటిదేవతలకెల్లా బొడవైనవాడవు
__label__Devotional ఏదియునులేని దేటిజన్మము వేదాంతవిద్యావివేకి గావలెను పరమమూ ర్తిధ్యానపరుడు గావలె నొండె పరమానందసంపద లొందవలెను పరమార్థముగ నాత్మభావింపవలె నొండె పరమే తానై పరగుండవలెను వేదశాస్త్రార్థకోవిదుడు గావలె నొండె వేదాంతవిదుల సేవించవలెను కాదనక పుణ్యసత్కర్మి గావలె నొండె మోదమున హరిభక్తి మొగి నుండవలెను సతతభూదదయావిచారి గావలె నొండె జితమైనయింద్రియస్థిరుడు గావలెను అతిశయంబగు వేంకటాద్రీశుసేవకులె గతియనుచు తనబుద్ధి గలిగుండవలెను
__label__Devotional జీవుడ నేనొకడను సృష్టికి గర్తవు నీవు యీవల ధర్మపుణ్యములివివో నీచేతివి పుట్టినయట్టి దోషాలు పురుషోత్తమా నీవు పట్టి తెంచివేయక పాయనేరవు గట్టిగా సంసారములో గలిగిన లంపటాలు ముట్టి నీ వల్లనేకాని మోయరావు పంచభూత వికారాలు పరమాత్ముడా నీవే కొంచక నీయాజ్ఞగాని కొద్ది నుండవు అంచెల జగములోని ఆయా సహజములు వంచుక నీవల్లగాని వైపుగావు చిత్తములో విజ్ఞానము శ్రీవేంకటేశ నీవె హత్తించి చూపినగాని యంకెకురాదు సత్తుగా నిన్నిటికి నీశరణుచొచ్చితి మిదె నిత్తెము గావ బ్రోవ నీయిచ్చే యికను
__label__Devotional దీనరక్షకు డఖిలవినుతుడు దేవదేవుడు రాముడు జానకీపతి గొలువుడీ ఘనసమరవిజయుడు రాముడు హరుని తారకబ్రహ్మమంత్రమై యమరిన యర్థము రాముడు సురల గాచి యసురల నడచిన సూర్యకులజుడు రాముడు సరయువందును ము క్తిచూరలు జనుల కొసగెను రాముడు హరియె యీతడు హరివించుల కాదిపురుషుడు రాముడు మునులరుషులకు నభయమొసగిన మూలమూరితి రాముడు మనసులోపల బరమయోగులు మరుగుతేజము రాముడు పనిచి మీదటి బ్రహ్మపట్టము బంటు కొసగెను రాముడు మనుజవేషముతోడ నగజకు మంత్రమాయను రాముడు బలిమి మించిన దైవికముతో భక్తసులభుడు రాముడు నిలిచి తనసరిలేని వేలుపు నిగమవంద్యుడు రాముడు మెలుపు శ్రీవేంకటగిరీంద్రముమీది దేవుడు రాముడు వెలసె వావిలిపాటి లోపలి వీరవిజయుడు రాముడు
__label__Romantic కాంత నీ కతముననే ఘను డాతడు యింతవడి బ్రహ్మమై యెఱుకపడ డతడు లలన నీ కొనగోరి లక్షణంబుల గదా తొలుత నీ పతి యచ్యుతు డైనది జలజాక్ష నీ కటాక్షపు గరుణనే కదా అలరి పీతాంబరుడై వెలసె నతడు వువిద నీ జనియించు వుదయఫలమున గదా జవళి నసురల గెలిచి శౌరి యాయ భువి నీవు దేవివై పొలుపు మిగులగ గదా అవల బ్రహ్మకు దండ్రియై వెలసె నతడు ముదిత నీ వెపుడు నురమున నుండగా గదా కదన గౌస్తుభవక్షు డాయ నతడు కదిసి యలమేలుమంగ నీ వగుటకు గదా చదల శ్రీవేంకటేశ్వరు డాయ నతడు
__label__Devotional పరము వేరొకచోట బాతి యున్నదా తిరమైన యీమాయ తెలియరుగాని యెప్పుడు దేహాత్మ లెరవులుగా జూచు యెప్పు డహంకార మిటు మానును అప్పుడు దైవము అఱచేతిలోనివాడు కప్పినది కీలు గానరు గాని యెన్నడు సమబుద్ధి నెందఱ దా జూచు నెన్న డాసల మీదనిటు రోయును అన్ని పుణ్యములు అండనే సమకూడు యిన్నిటా నిది విచారించరు గాని యెచ్చోట హరి భక్తి యిరవుగా మతి కబ్బు యెచ్చోట సంశయ మిటు మానును అచ్చోట శ్రీ వేంకటాద్రీశు కృప యుండు మచ్చికె నిది గంటి మానరు గాని
__label__Devotional సమబుద్ధే యిందరికి సర్వవేదసారము సముడిందరికి హరి సాధన మోయయ్యా చీమకు దనజన్మము చేరి సుఖమై తోచు దోమకు దనజన్మము దొడ్డసుఖము ఆమనియీగకు సుఖ మాజన్మమై తోచు యేమిటా నెక్కువసుఖ మెవ్వరి కేదయ్యా జంతురాసులకు నెల్లా జననము లొక్కటే అంతటాను మరణము లవియొక్కటే చెంత నాహారనిద్రలు స్త్రీసుఖా లొక్కటే ఇంతటా నిందుకంటే నెవ్వ రేమి గట్టిరయ్యా ఇందులోన నెవ్వరైనానేమి శ్రీవేంకటపతినందముగా దలచిన దది సుఖము యెందు జూచిన నీత డిందరిలో నంతరాత్మ చందముగా నెవ్వరికి స్వతంత్ర మేదయ్యా
__label__Devotional వెగ్గల మింతా వృథా వృథా తగ్గి పరులతో దైన్యములేలా పెంచగబెంచగ బెరగీ నాసలు తుంచగదుంచగ దొలగు నవి కంచముకూడును కట్టినకోకయు వంచనమేనికి వలసినదింతే తడవగదడవగ దగిలీబంధము విడువగ విడువగ వీడునవి  గుడిశలోన నొకకుక్కి మంచమున వొడలు సగమునను వుండెడిదింతే మరవగమరవగ మాయలే యింతా మురహరుదలచితే మోక్షము నిరతి శ్రీవేంకటనిలయుడే కాయపుగరిమెల నిలిచిన కాణా చింతే
__label__Devotional ఏ కులజుడేమి యెవ్వడైననేమి ఆకడ నాతడె హరి నెఱిగిన వాడు పరగినసత్యసంపన్నుడైనవాడే పరనిందసేయ దత్పరుడుగాని వాడు అరుదైన భూతదయానిధియగువాడే పరులుదానేయని భావించు వాడు నిర్మలుడై యాత్మనియతి గలుగువాడే ధర్మతత్పరబుధ్ధి దగిలిన వాడు కర్మమార్గములు గడవనివాడే మర్మమై హరిభక్తి మఱవని వాడు జగతిపై హితముగా జరియించు వాడే పగలేక మతిలోన బ్రతికిన వాడు తెగి సకలము నాత్మ దెలిసివాడే తగిలి వేంకటేశుదాసుడయిన వాడు
__label__Devotional హరిహరి నీమాయాజగమిది అండనే చూచుచు నవ్వుచును అరసి యందులో నిను భావించేటి ఆత్మభావమిది యెన్నడొకో సకలోద్యోగంబులు మాని సకలోపాయంబులు విడిచి సకలేంద్రయముల జాలటు మాని సకలవిషయముల రహితుడై సకలము దనవలె భావించి సర్వాంతరాత్మవు నిను దెలిసి అకలంకంబున నుండెడి భావంబది యిక నెన్నడొకో ఘనమగు కోర్కుల జాలించి ఘనకోపంబు నివారించి ఘనకాముకత్వముల నటు దనిసి ఘనమగు నాసల దొలగించి ఘనము గొంచముల నిను దలచి ఘనాఘనుడవు నీవనుచు అనుమానము లటు సుఖియించే దది యిక నెన్న డొకో పరచింతలలో దడబడక పరమార్గంబుల కగపడక పరహింసలకును యెన్నడు జొరక పరదూషణలకు నెడగిలిసి పరదేవుడ శ్రీవేంకటభూధరపతి నీకే శరణనుచు అరమరపుల నే జొక్కితి తనిసేదది యిక నెన్నడొకో
__label__Devotional సర్వశక్తివి నీవే సకల లోకేశ్వరా నిర్వహించి నన్ను రక్షించగ నీవే తండ్రిపై జేసిన భక్తి దైవమా నీకే శెలవు తండ్రికి తండ్రివి నీ వంతర్యామివి మండ్రాడి తల్లిపై జేసే మచ్చి కెల్లా నీది నిండ్రు దల్లిలో వాడవు నీవె కనక పెండ్లాముపై జేసిను ప్రేమ లెల్లా నీ సొమ్మే పెండ్లాములో భావన నీ పెంపే కనక వెండ్లకై బంగారులకై వెలసే తపసు నీదె యిండ్లిండ సంపదలు నీ వింతా గనక కిమ్ముల దేహానకు భోగించిన బోగము నీదె నెమ్మది నంతర్యామివి నీవు గనక యిమ్ముల శ్రీ వేంకటేశ యిన్నియు విన్నవించితి కమ్మి నా కన్నిటికీ కర్తవు నీవే కాన
__label__Romantic అన్నిటా జాణడు అలమేలుమంగపతి పన్ని నీకు మేలువాడై పరిగివున్నాడు పట్టినదే పంతమా పతితోడ నీ కిప్పుడు యిట్టె నిన్ను వేడుకోగా నియ్యకోరాదా వొట్టి యప్పటనుండి నీవొడి వట్టుకొన్నవాడు గట్టువాయ తనమేల కరగనే మనసు చలములే సాదింతురా సారె సారె నాతనితో బలిమి బిలువగాను పలుకరాదా కలపుకోలు సేసుక కాగిలించుకున్నవాడు పెలుచుదనములేల పెనగవే రతిని చేరి ఇట్టె బిగుతురా శ్రీ వేంకటేశ్వరునితో మేరతో నిన్నేలగాను మెచ్చగరాదా యీరీతి నిన్ను బెండ్లాడె యెడయక వున్నవాడు వీరిడితనములేల వెలయవే మరిగి
__label__Romantic నీతితో నడచితేను నెగులే లేదు జాతి దప్పకుండితేను చలమే ఫలము వొలిసి కై కొంటేను వొగరైనా దీపే తెలిసితే దనలోనే దేవుడున్నాడు పలుకులు మంచివై తే పగవారు జుట్టాలే చెలగి దిష్టించితేను చీకటిల్లు వెలుగు నేరిచి బతికితేను నేలెల్లా నిధానము వొరిచితే దనపంత మూరకే వచ్చు సారెకు నుతించితేను చట్టైనా గరగును వూరకే గుట్టుననుంటే వూరికెల్లా నెక్కుడు వాడికె సేసుకొంటేను వలపెల్లా నిలుపౌను వేడుకతో నుండితే వెనకే ముందౌ యీడులేని శ్రీవేంకటేశ్వరు గొలిచితేను జాడుపడ్డపనులెల్లా సఫలమౌను
__label__Devotional సేవించరో జనులాల చేతులెత్తి మొక్కరో వావిరి బ్రహ్లాదునికి వరదుడు వీడే జగన్నాథుడు వీడే సర్వరక్షకుడు వీడే నిగమవేద్యుడైన నిత్యుడు వీడే సగుణవంతుడు వీడే సర్వకాముడు వీడే నగు మొగము సుగ్రీవ నరసింహుడు వీడే మరు జనకుడు వీడే మహిమాధికుడు వీడే పరగ శ్రీ లక్ష్మీపతి వీడే సురల కేలికె వీడే శుభ మూరితి వీడే నరసఖుడ సుగ్రీవ నరసింహుడు వీడే భువనాధిపతి వీడే పురుషోత్తముడు వీడే వివిధ ప్రతాప కోవిదుడు వీడే ఇవల శ్రీ వేంకటాద్రి నిరవైనతడు వీడే నవమూర్తి సుగ్రీవ నరసింహుడు వీడే
__label__Devotional మేలుకో శృంగారరాయ మేటిమదనగోపాలా మేలుకోవే నా పాల మించిననిధానమా సందడించే గోపికల జవ్వన వనములోన కందువ దిరిగే మదగజమవు యిందుముఖి సత్య భామహృదయపద్మములోని గందము మరిగినట్టి గండుదుమ్మిదా గతి గూడి రుకిమిణికౌగిటపంజరములో రతి ముద్దుగురిసేటి రాచిలుకా సతులు పదారువేల జంటకన్నుగలువల కితవై పొడమిన నా యిందు బింబమా వరుస గొలనిలోనివారి చన్నుగొండలపై నిరతి వాలిన నా నీలమేఘమా సిరినురమున మోచి శ్రీవేంకటాద్రిమీద గరిమ వరము లిచ్చే కల్పతరువా
__label__Devotional నానాభక్తులివి నరుల మార్గములు యే నెపాననైనా నాత డియ్యకొను భక్తి హరికిగా వాదించు టది ఉన్మాదభక్తి పరుల గొలువకుంటే పతివ్రతాభక్తి అరసి యాత్మ గనుటదియే విజ్ఞానభక్తి అరమరచి చొక్కుటే ఆనందభక్తి అతిసాహసాలపూజ అది రాక్షసభక్తి ఆతని దాసుల సేవే అదియే తురీయభక్తి క్షితి నొకపని గోరి చేసుటే తామసభక్తి అతడే గతని వుండుటది వైరాగ్యభక్తి అట్టె స్వతంత్రుడౌటే అది రాజసభక్తి నెట్టన శరణనుటే నిర్మలభక్తి గట్టిగా శ్రీవేంకటేశు కైంకర్యమే సేసి తట్టుముట్టులేనిదే తగ నిజభక్తి
__label__Romantic నేనే భాగ్యమంతురాల ని న్నేమని పొగడేను పూని నే దలచగానే బోరున వచ్చితివి వేడుక నా మది లోని విరహపు కాక మాన్పు జాడతో నీ సెలవి పై చల్లని నవ్వు వాడలో నిన్నెనసిన వట్టి తహతహ మాన్పు వీడెపు నీ మోవి తోడి వింత వింత మాటలూ అగపడి నీవు రాని ఆందోళ మెల్ల మాన్పు తగిలి నను జూచే నీ దయ చూపు చిగిరించే నా మై కన్యసిగ్గు లెల్లా మానుపు సొగిసి నీ కొనగోరి సోకుల చెనకులు మునుకొని నే గోరే ముచ్చటెల్లా మానుపు ననిచి నన్ను గూడే మన్నన కౌగిలి యెనసితి వీలాగున యిట్టే శ్రీ వేంకటేశ దినదిన భోగాల దీరవు నీ రతులూ
__label__Devotional కలిమిలేములెల్లా కాలము స్వభావము తలపులో జ్ఞానము దక్కెడి దొకటే పుట్టుగులు జీవునికి పూచిన స్వభావము వొట్టి యిదె సారెసారె వోమనేలా పట్టి నానాటి బ్రదుకు ప్రపంచము స్వభావము కొట్టగొన హరిముక్తి గోరెటిదొకటే మక్కువ సంసారము మాయలస్వభావము చిక్కి కన్నవారికెల్లా మొక్కుకోనేలా తక్కక రక్షించేది దైవము స్వభావము నిక్కపు వై రాగ్యము నిలుచుట వొకటే కప్పిన భోగములెల్లా కర్మము స్వభావము తప్పక ప్రియము చెప్పే దైన్యమేలా యెప్పుడు శ్రీవేంకటేశ యెదలో నాకు గలవు చప్పుడుసేయక నీకు శరణనే దొకటే
__label__Devotional భక్తవత్సలుడవుగా భావించ నీ కిది దగు శక్తి నీ కెంతైనా గద్దు సర్వేశ్వరా నా వాడవే యని వుందు నని నీ వెవ్వరికైనా ఆవల నందరివాడవై వుండుదువు భావించనిందుకొరకా బహురూపుడ వైతివి వేవేలు శిరసులతో విశ్వమూరితీ నీ పేరు నా నాలికెపై నెలకొనె యీ రీతినే దాపై యందరినోళ్ల దగి లున్నవి యేపున బెక్కు నామము లిందుకా పెట్టుకొంటివి వోపి నానాశబ్ధములతో నుర్వీదరా యేలికెపు నాకని యెంచుకొందు నేపొద్దు యీలీల నందరికీ నేలిక నట తాలిచితి వనంతావతారాలు నీ వీ పనికా వేళతో నానాగతి శ్రీవేంకటేశ్వరా
__label__Romantic కాలము లారును గలిగి నీకు నిదె బాలకియందే పైపై నీకు సతికొప్పువిరులు జలజల రాలిన లతల వసంతకాలము నీకు కతగా దనమై కాకలు చూపిన అతి వేసవి కాల ముప్పుడే నీకు కాగిటచెమటల కడు నిను దడిపిన కాగల తొలుకరికాలు మది వీగనిచూపుల వెన్నెల చల్లిన రాగినమతికి శరత్కాలంబు లంచపు బులకల లలన నీరతుల కంచపు హేమంతకాల మది యెంచగ శ్రీ వేంకటేశ వలపుసతి వంచ శిశిరకాలవైభవ మాయ
__label__Devotional భావించ నేర్చినవారి భాగ్యముకొలది ముక్తి శ్రీవల్లభుడే జీవన్ముక్తి చూచి తలచేవారికి సులభాన నుండు ముక్తి కాచుకున్నవారికి గలదు ముక్తి చేచేత నందుకొంటే చేరువనే వుండు ముక్తి యేచి కొలిచితే దనయింట నుండు ముక్తి తగిలి సాము సేసితే దనలో నున్నవి ముక్తి పగ లేకుండితే భూమిపై దే ముక్తి నొగులక నుడిగితే నోరనే వున్నది ముక్తి బగివాయకుండితే బట్టబయటనే ముక్తి ధరియించుకుండితేను తనువుపై నుండు ముక్తి అరసితే గురుస్మరణందుండు ముక్తి యిరవై శ్రీవేంకటేశు నెప్పుడు సేవించితేను దొరకి పుణ్యులకు నెదుట నుండు ముక్తి
__label__Devotional హరి గోవిందా హరి గోవిందా ఆనంద మానంద మాతుమకును గురూపదేశాన వెదకగా వెదకగా గరిమ నీయర్థము కంటి మోయయ్యా హరి నన్యధర్మములు మానుమంటివి శరణు నీకు జొరుమంటివి దురితము లణచేనంటివి పరగ మోక్షం బిచ్చేనంటివి హరి నీవచనము అమోఘము నరులము నే మిది నమ్మితిమి పరమపద మిప్పుడే కలిగేను ధర నొక్కమనసుతో నున్నారమయ్యా యెందు నీవే గతి యనుమంటివి యేచి యొక్కమాటే చాలునంటివి యిందరి కభయ మిత్తునంటివి యిది నీకెపుడు వ్రతమంటివి కందువ నీబిరుదు సత్యము కానిమ్మని నేము చేపట్టితిమి అంది నీవే మాకు దిక్కైతివి అన్నిటా సంతోసాన నున్నారమయ్యా ఆస మానినవాడెక్కు డంటివి ఆతనివెంట దిరిగేనంటివి భాసురపాదరేణువు నే నంటివి పావన మయ్యేనని యంటివి మోసలేనిది నీసంకల్పము మొక్కే మిందులకు శ్రీవేంకటేశా ఆసపడ నితరుల నాకు నీవే యాస యని నీదాసులమై యున్నారమయ్యా
__label__Devotional అన్ని చోట్ల పరమాత్మ నీవు యిన్నిరూపుల భ్రమయింతువుగా పాలజలనిధినుండి బదరీవనాన నుండి ఆలయమై గయలో బ్రయాగ నుండి భూలోకనిధివై పురుషోత్తమాన నుండి వేలసంఖ్యలరూపై విచ్చేతుగా వుత్తర మధురలో నయోధ్య లోపలినుండి సత్తైన నందవ్రజాన నుండి చిత్తగించి పంచవటి సింహాద్రిలోననుండి వత్తుగా లోకములు పావనము సేయగను కైవల్యముననుండి కమలజలోకాన మోవగ శ్రీరంగమున నుండి యీవల నావల నుండి యీవేంకటాద్రిపై నీవే నీవే వచ్చి నెలకొంటిగా
__label__Romantic మానలేనే పొందు మానలేనే నిన్ను మానలేనే ఆనెను మోహము నే డంటవే నాదేహము చక్కదనములతేట చల్లనివెన్నెలవూట వొక్కమాటడవే నీ వొద్దిక మాట చక్కెరవింటిలో తూపు జవ్వనములో నీరూపు గక్కన జూడవే కడకంటిచూపు యింపుజిగురుజప్పర మిన్నిటిలో బిత్తరము సొంపుగ జాచవే నీసోగకరము సంపదల ముజ్జగము చందురునిసోయగము జంపులేల యెత్తవే నీసవరనిమొగము మదనుని తేరుజోక మంచిమెఱుగుల రేక యెదురు చూడగ వచ్చే విట్టి నీరాక ఇదె శ్రీ వేంకటగిరి నిరవై వావిలిపాట బొదలిన రాఘవుడ బొందితి నదె
__label__Devotional నేనేమి జేయగలేను నీవు పరిపూర్ణుడవు హీనుడ నే నధికుడ విన్నిటా నీవు దండము వెట్టుట నాది తప్పు లోగొనుట నీది నిండి నీవెప్పుడు దయానిధివి గాన అండ బేరుకొంట నాది అందుకు నూకొంట నీది దండియైన దేవదేవో త్తముడవు గాన శరణు చొచ్చుట నాది సరుగ గాచుట నీది పరమ పురుష శ్రీపతివి నీవు విరులు చల్లుట నాది వేవేలిచ్చుట నీది పొరి నీవు భక్తసులభుడ వటుగాన దాసుడననుట నాది తప్పక యేలుట నీది ఆసదీర్చే వరదుడ వటుగాన నీసేవ యొక్కటి నాది నిచ్చలు గైకొంట నీది యీసులేని శ్రీవేంకటేశుడవు గాన
__label__Devotional అతడే సకలము అని భావింపుచు నీతితో నడవక నిలుకడ యేది యెందును జూచిన యీశ్వరు డుండగ విందుల మనసుకు వెలితేది సందడించే హరిచైతన్య మిదివో కందువలిక వెదకగ నేది అంతరాత్ముడై హరి పొడచూపగ పంతపు కర్మపు భయమేది సంతత మాతడే స్వతంత్రు డిదివో కొంతగొంత మరి కోరెడి దేది శ్రీవేంకటపతి జీవుని నేలగ యీవల సందేహ మిక నేది భావం బీతడు ప్రపంచ మీతడు వేవేలుగ మరి వెదకెడి దేది
__label__Devotional ధ్రువవరదునివలె తుదకెక్కుగాక మరి యివల గర్మఫలంబు లేవైన సతమా కరి రాజ వరదునకు కడగి శరణంటేను కరిగాచినట్లనే కాచుగాక పరదైవముల కెంత భంగపడి మొక్కినా అరసి రావణు కొసంగి నట్లనే కాదా శ్రీపతినే అడిగినను జిగి నజామిళువలె చేపట్టి సిరుల రక్షించుగాక ఆపోక కౌరవుడు హరిపరాజ్ముఖుడైన పైపైనే సంపదలు పార్థుచే బడవా శ్రీవేంకటేశుడిచ్చేయీవరంబులే వోవలను ద్రిష్టమై యుండుగాక భావించ నితరములు పరలోకములయందు కైవశంబగు ననే కథల వలెగాదా
__label__Devotional రామా దయాపరసీమా అయోధ్యపుర ధామా మావంటివారి తప్పులు లోగొనవే అపరాధియైనట్టి యాతని తమ్మునినే కృప జూపితివి నీవు కింకలు మాని తపియించి యమ్ముమొన దారకు జిక్కినవాని నెపాన గాచి నిడిచి నీ వాదరించితివి సేయరాని ద్రోహము సేసిన పక్షికి నీవు పాయక అప్పటి నభయ మిచ్చితి చాయ సేసుకొని వుండి స్వామిద్రోహి జెప్పనట్టితోయపుటేటెని మంచితోవనే పెట్టితివి  నేరము లెంచవు నీవు నీదయే చూపుదుగాని బీరపు శరణాగతబిరుద నీవు చేరి నేడు నిలుచుండి శ్రీవేంకటాద్రిమీద గోరిన వరములెల్లా కొల్ల లొసగితివి
__label__Devotional ఎక్కడిమతము లింక నేమి సోదించేము నేము తక్కక శ్రీపతి నీవే దయజూతు గాక కాదనగ నెట్టువచ్చు కన్నులెదిటి లోకము లేదనగ నెట్టువచ్చు లీలకర్మము నీదాసుడ ననుచు నీమరగు చొచ్చుకొంటే యేదెసనైనా బెట్టి యీడేరింతు గాక తోయ నెట్టువచ్చు మించి తొలకేటి నీమాయ పాయ నెట్టువచ్చు యీభవబంధాలు చేయార నిన్ను బూజించి చేరి నీముద్రలు మోచి యీయెడ నుండగా నీవే యీడేరింతు గాక తెలియగ నెట్టువచ్చు ద్రిష్టమైన నీమహిమ తలచగ నెట్టువచ్చు తగు నీరూపు నెలవై శ్రీవేంకటేశ నీవు గలవనుండగా యిలమీద మమ్మునీవే యీడేరింతు గాక
__label__Devotional బల్లిదులు నీకంటె బరులున్నారా నన్ను దొల్లిటిబారి నింక దోయకు మోయయ్య చిక్కుల భవముల జెరజిక్కి వోపలేక నిక్కి నీమరగు చొచ్చి నిలిచితిని అక్కజమై యల్లనాడే అప్పులకర్మములెట్ల ఇక్కడనె చుట్టుముట్టీ నేమిసేతునయ్యా లచ్చి సంసారమునకు లగ్గమచ్చి తీరలేక యిచ్చట నిన్నుగొలిచి యెక్కువై తిని పొచ్చముల నల్లనాటిపూట దీరదని కొన్ని బచ్చన బంధాలు వచ్చె బాపగదవయ్య అంచల నింద్రియముల కరివెట్టి పెట్టలేక ముంచి నీ పాదాలకు మొరవెట్టితి పొంచిన శ్రీవేంకటేశ భువన రక్షకుడవు పంచల నున్నాడ నన్ను బాలించవయ్యా
__label__Devotional ఇహమేకాని యిక బరమేకాని బహుళమై హరి నీపై భక్తే చాలు యెందు జనించిన నేమి యెచ్చోట నున్న నేమి కందువ నీదాస్యము గలిగితే జాలు అంది స్వర్గమేకాని అల నరకమేకాని అందపు నీనామము నా కబ్బుటేచాలు దొరయైన జాలు గడు దుచ్ఛపు బంటైన జాలు కరగి నిన్ను దలచగలితే జాలు పరులు మెచ్చిన మేలు పమ్మి దూషించిన మేలు హరి నీసేవాపరుడౌటే చాలు యిల జదువులు రానీ యిటు రాక మాననీ తలపు నీపాదముల తగులే చాలు యెలమి శ్రీవేంకటేశ యేలితివి నన్ను నిట్టె చలపట్టి నాకు నీశరణమే చాలు
__label__Devotional వెట్టి వలపుచల్లకు విష్ణు మూరితి నాతో వెట్టి దేర మాటాడు విష్ణుమూరితి వినయము నేసేవు విష్ణుమూరితి నీవు వెనకటివాడవే కా విష్ణుమూరితి వినవయ్య మామాట విష్ణుమూరతి మమ్ము వెనుకొని పట్టకుమీ విష్ణుమూరితి వెరవు గలవాడవు విష్ణుమూరితి నేడు వెరగైతి నిన్ను జూచి విష్ణుమూరితి విరివాయ నీ మాయలు విష్ణుమూరితి నాకు విరు లిచ్చేవప్పటిని విష్ణుమూరితి వెలసె నీ సేతలెల్లా విష్ణుమూరితి మా వెలువలలోన నివె విష్ణుమూరితి వెలలేని శ్రీ వేంకట విష్ణుమూరితి కూడి విలసిల్లితివి నాతో విష్ణు మూరితి
__label__Devotional తెలిసిన దెలియుడు తెలియనివారలు తొలగుడు బ్రహ్మదులె యెరుగుదురు వరదు డఖిలదేవలతకు వంద్యుడు గరదుడసురలకు గంటకుడు పరమాత్ముడంబుజ భవశివాదులకు బరులకెల్ల మువ్వరలో నొకడు దేవుడు సనకాదిమునులకును బరదైవ మఖిలవేదములకును  కైవల్యమొసగుఘననిధి విధికిమహవిధి జడులకు యాదవకులుడు ఆద్యుడచలుడు మహభూత మితడభేధ్యుడ సాధ్యుడు భీకరుడు సద్యః ఫలదుడు సకలమునులకును వేద్యుడితడె పో వేంకటవిభుడు
__label__Romantic కామినులాల మీకన్నుల బట్టడా బాలుడేమమ్మా నవ్వేరు వీడేమాయనమ్మా చూడగలవాడు చేత జూపగలవాడు వీడు యేడ నెవ్వరైనా గంటే నెత్తుకోదగువాడు జాడతో రూపురేకా సాదించరానివాడు యీడనే మాపసిబాలు డేమాయనమ్మా అడుగదగినవాడు అన్నిటానుదారివాడు వుడిబడి వారి నేల నోల్లనివాడు వడి దానే ఇందరిని వలపించనేర్చువాడు యెడసీ ముద్దాడమనే రేమాయనమ్మా రచనమాటలవాడు రచ్చరాళ్ల మీదివాడు ఇచట శ్రీవేంకటాద్రిపై నిరవైనాడు పచరించ నేపనులా బది బదైనవాడు యెచట నాడి వచ్చినా నేమాయనమ్మా
__label__Devotional తగు మునులు ఋషులు తపములు సేయగ గగనము మోచియు గర్మము దెగదా ధరణీధర మందరధర నగధర చిరకౌస్తుభధర శ్రీధరా కరిగాచితి కాకము గాచితి నీకరుణకు బాత్రము గలదిదియా భవహర మురహర భక్తపాపహర భువనభారహర పురహరా కవిసిన వురుతను గద్దను మెచ్చితివివల నీదయకు నివియా గురుతు శ్రీవేంకటపతి శేషగరుడపతి భూవనితాపతి భూతపతి గోవుల నేలితి కోతుల నేలితి పావనపు గృపకు బాత్రము లివియా
__label__Romantic చిన్ననాడు మద్దులు వంచినవాడు తానున్నవాడే యిపుడు నాయెడయడై నేడు గోవుల గాచినవాడు గొల్లెతల మేనిగబ్బు దావుల పెనుభ్రమల దగులువాడు కోవిదుడెట్లనాయ గోమలుల బదియారువేవురను వలపించే వెరవరెట్టాయెనే వెన్నలారగించువాడు విడువక వెకలియై కన్నచోనే తిరిగేటి గద్దరీడు వన్నెకాడెట్లానాయ వడి గోపవనితల నెన్నరాని చేతలెల్ల నెట్టు సేసినాడే కొండలెక్కి దాటువాడు కొండ మోచునట్టివాడు కొండలే నెలవుగా గైకొన్నవాడు కొండుక పాయపువాడు గుబురైన తిరుమలకొండమీద నెలకొన్న కోనేటివాడు
__label__Devotional అనుచు లోకములెల్ల నదె జయవెట్టేరు నిను గొల్చితి గావవే నీరజాక్షుడా అదివో కోనేటిలోన నదివో సర్వ తీర్థములు అదివో పైడిమేడల హరినగరు పొదలి పరుషలెల్లా పొదిగి సేవించేరు యిదివో వరములిచ్చె నిందిరానాథుడు అదివో వేదఘోషము అదివో సురలమూక అదివో విశ్వరూపము అద్భుతమందె గుదిగొనె బుణ్యములు కోట్ల సంఖ్యలు చేరె యిదివో దయదలచె నీశ్వరేశ్వరుడు అదివో శ్రీవేంకటేశు డక్కున నలమేల్మంగ అదివో నిత్యశూరులు ఆళువారలు నిదుల శేషాచలము నిక్కి పైపై బొడచూపె యిదివో కొలువున్నాడు హృదయాంతరాత్ముడు
__label__Romantic రాము డీతడు లోకాభిరాము డీతడు కామించిన విభీషణు గాచినవా డీతడు శ్రీదైవారినయట్టి సీతారాము డీతడు కోదండ దీక్షా గురు డీతడు మోదమున నబ్ధి యమ్ముమొనకు దెచ్చె నీతడు పాదుకొని సుగ్రీవు పగ దీర్చె నీతడు ఘోర రావణుని తలగుండు గండడీతడు వీరాధి వీరుడైన విష్ణు డీతడు చేరి యయోధ్యాపతియై చెలగినవా డీతడు ఆరూఢి మునుల కభయము లిచ్చె నీతడు తగ నందరిపాలిటి తారకబ్రహ్మ మీతడు నిగమములు నుతించే నిత్యు డీతడు జగములో శ్రీవేంకటేశ్వరుడైనవా డీతడు పగటున లోకమెల్లా బాలించె నీతడు
__label__Romantic ఆకెతో మారు వసంత మాడుదువు రావయ్య యీకడ నాకడ జూచే మెవ్వరిందు బలువో కన్నుల చూపుల నింతి కలువ రేకులు చల్లి సన్నలనే కప్రాలు సారె జల్లీని చన్నుల మెఱుగులను సరి గుంకుమలు చల్లి ఇన్నిటా వసంతమాడీ నిదివో నీ మీదను వేడుకనవ్వు లనే వెన్నెల లెల్లాజల్లి వాడిక మాటలనే వలపు చల్లి కూడేటి కోరికెలను కుచ్చు ముత్తెములు చల్లి యీడుగా వసంత మాడీ నిదివో నీమీదను సమరతి నిట్టూర్పుల జాజరగాలి చల్లి చెమట బన్నీరు మచ్చిక జల్లీని అమరే శ్రీ వేంకటేశ అలమేలుమంగ యీకె హీమపు వసంతమాడీ నిదివో నీమీదను
__label__Devotional ఇహమును బరమును యిందే వున్నవి వహికెక్క దెలియువారలు లేరు చట్టువంటి దీచంచలపు మనసు కొట్టులబడేది గుఱిగాదు దిట్ట వొరులు బోధించిన గరగదు పట్టబోయితే పసలేదు చిగురువంటి దీజీవశరీరము తగుళ్లు పెక్కులు తతి లేదు తెగనిలంపటమే దినమును బెనచును మొగము గల దిదే మొనయును లేదు గనివంటిది యీఘనసంసారము తనిసితన్పినా దగ లేదు ఘనుడగు శ్రీవేంకటపతి గావగ కొనమొద లేర్పడె కొంకే లేదు
__label__Devotional దైవము తోడిదే తన తగులు జీవుడిది యెఱిగితే చిక్కనీదు తగులు కన్నుల జూచినంతనే కలుగును దగులు మిన్నక మాటలాడితే మిగులా దగులు పన్నుగా నవ్వితేను పాదుకొను దగులు యెన్నైనా నూరకుండితే నేమీ లేదు తగులు వీనులొగ్గి వినబోతే విశ్వమెల్లా దగులు ఆనుక సహవాసాన నంటుకొను దగులు పూని లోకుల పొందుల పొదిగొను తగులు మోనాన నూరకుండితే మొగియదు తగులు కరుణించి యేమిచ్చినా గట్టియవును దగులు దొరతనాన మించితే తొడరును తగులు ధరణి శ్రీవేంకటేశు దలచి యేకాంతాననిరవై వూరకుండితే నెనయదు తగులు
__label__Devotional నాటకమింతా నవ్వులకే పూటకుబూటకు బొల్లైపోవు కోటివిద్యలును గూటికొఱకె పో చాటువ మెలగేటి శరీరికి తేటల నాకలిదీరినపిమ్మట పాటుకు బాటే బయలైపోవు మెఱసేటిదెల్లా మెలుతలకొరకే చెఱలదేహములజీవునికి అఱమరపుల సుఖమందినపిమ్మట మొఱగుకుమొఱగే మొయిలై పోవు అన్ని చదువులును నాతనికొరకే నన్నెరిగిన సుజ్ఞానికిని యిన్నిట శ్రీవేంకటేశుదాసునికి వెన్నెలమాయలు విడివడిపోవు
__label__Romantic ఏమని పొగడుదుమె యీచెలిచక్కదనము యీమేటి యలమేల్మంగ యెక్కువైతానిలిచె అరచంద్రుడు జకోరాలద్దాలు సంపెగయు ధర శింగిణులు శ్రీలు తలిరులును అరుదుగా దుమ్మిదలుసందముగా గూడగాను మరుతల్లి యలమేలుమంగమోమై నిలిచె బిసములు శంఖమును పెనుజక్రవాకములా కసము నీలపుజేరు కరికుంభాలు పొసగ నివెల్లానొకపోడియై నిలువగాను మసలక అలమేలుమంగమేనై నిలిచె అనటులంపపొదులు నబ్జములు ముత్తేలు వొనరి వరుస గూడి వుండగాను ఘనుడైన శ్రీ వెంకటేశునురముమీద పనుపడలమేల్మంగ పాదములై నిలిచె
__label__Devotional కొలిచినవారికి గొమ్మని వరములిచ్చీ వెలయ గలశాపుర వీధి హనుమంతుడు బెట్టుగా నొకచేత జూపెడి తన ప్రతాపము పట్టుకున్నా డొకచేత బండ్లగొల మెట్టుకొన్నవి రాకాసిమెదడుతోడి తలలు రట్టడి కలశాపుర దిట్ట హనుమంతుడు చెచ్చెర వీనుల నాలించేది సురల నుతులు కొచ్చికొచ్చి తోక జుట్టుకొన్నది నింగి తచ్చి చూచేది కన్నుల దాసులమీది కరుణ రచ్చకెక్కె గలశాపురము హనుమంతుడు వసుధ మతిలోనిది స్వామికార్యవిశ్వాసము వెస దన పనైనది విష్ణుభక్తి పసగా శ్రీవేంకటేశ బలు నీ బంట్లలోన రసికుడు కలశాపురము హనుమంతుడు
__label__Romantic పలుకులదేనియ లొలికెడిచక్కని వెలదులు కోనేటి విభుని బాడెదరె నలికపుజూపుల నగవుల నునుసిగ్గు దొలకంగ నిగ్గు దోపంగ కలికికి కన్నుగవ కాంతలు ప్రేమ నెలయించి తిరువేంకటేశుని బాడెదరె పెదవుల సన్నపు బీటల మెఱుగులు పొదలంగ ముద్దులు పొలయంగా వదనము సొబగులు వనితలు కడు గదసి వెంకటగిరి ఘనుని బాడెదరె భారపు గుచముల కన్నీటి చెమటలు జారంగా తావిచల్లంగా కూరిమి రచనలు గొసరుచు గడు ధీరుని గోనేటి తిమ్మని బాడెదరె
__label__Devotional వేదము దీర్చదు వేరే శాస్త్రములు యేదియు దీర్చదు యిది నీమాయ నీ వల్ల బ్రదికిరి నిండు దేవతలు నీవల్ల నసురలు నెఱి జెడిరి ఆవల నిందరి కాత్మవు నీవే చేవదేరె నీ చిక్కులే భువిని నెమ్మి బాండవుల నీవారంటివి కమ్మర విడిచితి కౌరవుల యిమ్ముల నీవావి యిద్దరికొకటే తెమ్మలాయ నీ తీరని చిక్కు జగమున నీదే స్వతంత్రమెల్లా నెగడిన జీవులు నీవారు తగు శ్రీవేంకటదయివమ యిన్నియు తెగి నీదాసులు తెలిసిన చిక్కు
__label__Devotional ఎవ్వారులేరూ హితవు చెప్పగ వట్టినొవ్వుల బడి నేము నొగిలేమయ్యా అడవి బడినవాడు వెడల జోటులేక తొడరి కంపలకిందు దూరినట్లు నడుమ దురితకాననములతరి బడి వెడలలేక నేము విసిగేమయ్యా తెవులువడినవాడు తినబోయి మధురము చవిగాక పులుసులు చవిగోరినట్లు భవరోగముల బడి పరమామృతము నోర జవిగాక భవముల చవులాయనయ్యా తనవారి విడిచి యితరమైనవారివెనక దిరిగి తా వెఱ్ఱైనట్లు అనయము తిరువేంకటాధీశు గొలువక మనసులోని వాని మఱచేమయ్యా
__label__Romantic సముఖ మంగళము శుభమంగళము శమదమగత తే జయమంగళం గంభీరగుణ కమలారమణా శంభురాణి నుత సకళ లోకయుత మాం భజతే జయమంగళం అంభోధిశయన హరినయనా కనకాంబర నిజఘనచరణాంబర దనుజశరణ హతదైత్యగణా అనుపమచరిత అనంత నిరత సనక ప్రియ తే జయమంగళం చతుర్భుజాంగా స్సదయా పాంగ గతనక్రాంబుజకర చక్ర శ్రితశరణాగత శ్రీవేంకటపతి చతున నమో తే జయమంగళం
__label__Devotional ఇట్టె మమ్ము రక్షించుట యేమిదొడ్డ నీకు నేడు బట్టబాయిటనే నీవు పదిరూపు లైతివి చదువుల చిక్కుదిద్ది చక్కగ జేసితివి మొదల గుంగినకొండ మోచి యెత్తితి పొదిగి చేపట్టి తెచ్చి భూమి వుద్ధరించితివి అదనున బ్రహ్లాదు నట్టె మన్నించితివి అడుగులు మూటనే యఖిలము గొలచితి బడిబడినే రాచపగ నీగితి బెడిదపు లంక విభీషణు నేలించితివి అడరి పాండవులదిక్కై నిలిచితివి త్రిపుర కాంతలగుట్టు దీర బోధించితివి వుపమ గలికిరూపై యున్నాడవు ఇపుడు శ్రీవేంకటేశ యేలితివి లోకాలెల్ల యెపుడు నుతులకు నిరవైతివి
__label__Devotional అల్లదెకో విజయధ్వజము జగ మెల్ల జేకొనియె నీతడు తొక్కనిచోట్లు దొక్కెటి తురగపు రెక్కలమీదటి రేవంతుడు చక్కుగ నసురల సంహరించి యిదె దిక్కులు గెలిచెను దేవదేవుడు వోడక శంఖము నొగి చక్రముతో సూడుకు దిరిగేటి శూరుడు యీడనుండి సురలిందరి గాచెను మేడెపు మన లక్ష్మీ విభుడు శరణన వారల జయ్యన గాచిన శరణాగత రక్షణ ఘనుడు తిరమై యింతకు దిక్కై నిలిచెను గరిమెల శ్రీ వేంకట విభుడు
__label__Devotional అడర శ్రావణబహుళాష్టమి నే డితడు నడురేయి జనియించినాడు చూడగదరే గొంతిదేవిమేనల్లుడు గోపసతులమగడు పంతపుపాండవులకు బావమరది వంతుతో వసుదేవదేవకులకుమారుడు ఇంతటికృష్ణుడు జనియించినాడుగదరే బలరామునితమ్ముడు పంచసాయకునితండ్రి మలసి మేటైనయభిమన్యునిమామ లలి సాత్యకిసుభద్రలకు దోబుట్టినయన్న ఇలపై గృష్ణుడు జనియించినాడుగదరే సూరసేనుమనుమ డచ్చుగ ననిరుద్ధుతాత పౌరవయాదవలోకబాంధవుడు ఆరయ శ్రీవేంకటేశు డలమేల్మంగకు బతి యీరీతి గృష్ణుడు జనియించినాడుగదరే
__label__Romantic ఆడు జన్మమే మేలు అందరికిని పోడిమితో నీవంటి పురుషు డుండగను గోపికల కొరకె కొండ గొడ గెత్తితివి గోపికల కొరకె గోవులను గాచితివి యీపాటి వాడవు ఇంతుల గంటే జాలు యేపనియైనా జేతువు యెరిగితిమయ్య పొంచి సత్యభామకుగా పువ్వులమాకు మోచితి పొంచి సత్యభామవద్ద పోటుబంటవై మించితి ఇంచుకంతా లోగవు ఇంతు లొద్దనుంటే జాలు యెంచ కన్నియు జేతువు యెరిగితిమయ్య మిన్ను సాదించి తెచ్చితి మెరసి పదారువేల మిన్నునేల గూడపెట్టి మించి రుక్మిణి జేకొంటి ఇన్నిటా శ్రీ వేంకటేశ ఇరవైతివి మాపాల యెన్నియైనా జేతువు నిన్నెరిగితిమయ్యా
__label__Devotional కేశవదాసినైతి గెలిచితి నన్నిటాను యీ శరీరపు నేరా లికనేలా వెదక నిచ్చలు గోరికలియ్య నీనామమే చాలు తెచ్చి పునీతు జేయ నీతీర్థమే చాలు పచ్చిపాపా లణచ నీప్రసాదమే చాలు యెచ్చుకొందు వుపాయాలు ఇకనేల వెదక ఘనుని జేయగను నీకైంకర్యమే చాలు మొనసి రక్షించను నీముద్రలే చాలు మనిపి కావగ దిరుమణిలాంఛనమే చాలు యెనసెను దిక్కుదెస ఇకనేల వెదక నెలవైన సుఖమియ్య నీధ్యానమే చాలు అల దాపుదండకు నీయర్చనే చాలు యిలపై శ్రీవేంకటేశ యిన్నిటా మాకు గలవు యెలమి నితరములు యికనేల వెదక
